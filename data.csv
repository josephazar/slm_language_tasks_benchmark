text,summary
"Një nga ndërtesat më të larta të Nju Jorkut, Empire State Building i qendroi vendimit për të mos ndezur dritat bardhë e blu në me rastin e 100 vjetorit të lindjes së Nënë Terezës. Mbrëmë, ngjyrat e saj ishin e bardha, bluja dhe e kuqja, që simbolizonin një përvjetor tjetër, 90-vjetorin e amendamentit të 19 të kushtetutës amerikane i cili i dha grave të drejtën e votës. Qindra njerez u mblodhen mbreme ne proteste për t'u deklaruar pronarëve të ndërtesës se Empire State duhet të kishte nderuar para së gjithash Nënë Terezën. Nga viti 1931 e deri më 1972, për 40 vjet me radhë, Empire State ka qenë ndërtesa më e lartë e botës. Sot ajo është një simbol i fuqisë dhe i historisë së Nju Jorkut. Por qindra njerëzit që u grumbulluan aty dje pasdite besojnë se pronarët e ndërtesës hodhën një hap të gabuar duke refuzuar të nderojnë Nënë Terezën në 100 vjetorin e saj të lindjes. Protesta u organizua nga Lidhja Katolike por për shumicën e protestuesve feja nuk duket të ishte një temë me rëndësi. Shqiptarët iu bashkuan thirrjes së Ligës Katolike për të protestuar. Xho DioGuardi, i Lidhjes Civile Shqiptaro-Amerikane tha se dëshironte t'u kujtonte edhe një herë njerëzve se kush ishte Nënë Tereza. ""Ajo është një idhull për botën, për katolikët ajo është qysh tani një shenjtore. Por ajo është një shenjtore patriote për të gjithë shqiptarët, pavarësisht nëse janë katolikë, myslimanë, ortodoksë apo edhe hebrej. Kam ardhur gjithashtu për t'u thënë pronarëve të kësaj ndërtese se ata bënë një gabim të madh duke mos e nderuar atë me ngjyrat e saj në 100 vjetorin e lindjes"". Gjatë gjithë kësaj jave, cështja e ngjyrave që do të zgjidhte ndërtesa Empire State ka qenë në qendër të debateve këtu në Nju Jork, ndërkohë që disa pohojnë se nëse do të ishte gjallë Nënë Tereza nuk dë të kishte qenë dakord që për ditëlindjen e saj të bëhej kaq bujë. Mbrëmë, në një pjesë tjetër të Manhatanit, në katedralen e Shën Patrikut, shqiptarët e përkujtuan 100 vjetorin e Nënë Terezës me një meshë të madhe. Zgjedhja e kishës më të bukur të Nju Jorkut për këtë ngjarje i dha një solemnitet të pazakontë ceremonive. Mesha u dha nga Dom Pjetër Popaj, i cili drejton kishën Zoja e Shkodrës në Hartsdale të Nju Jorkut. Kleriku i bëri një përshkrim origjinës dhe jetës së Nënë Terezës, duke theksuar fjalët e saj: Me gjak jam shqiptare, me qytetari jam indiane ndërsa si besim jam murgeshë katolike. Në meshë kishin ardhur edhe njerëz të besimeve të tjera. “Ne kështu kem i qenë gjithmonë, kemi qenë një gjithmonë. Ne i respektojmë diferencat por e dashurojmë bashkimin me njëri-tjetrin,” tha Dom Pjetër Popaj për Zërin e Amerikës. Ai theksoi se shqiptarët janë sot një popull më i njohur në botë në sajë të lidhjes së gjakut që kanë me bamirësen e famshme.",Meshë e madhe e shqiptarëve në Manhatan për të nderuar bamirësen me famë botërore
"Në Tiranë u firmos sot kontrata e pranimit për pajisjen e Forcës Ajrore shqiptare me helikopterë “Black Hawk”, pjesë e një programi të bashkëfinancuar nga qeveria shqiptare dhe ajo amerikane. Kontrata u nënshkrua në bazën ajrore shqiptare në Farkë, nga ministrja e Mbrojtjes Olta Xhaçka dhe ambasadorja amerikane Yuri Kim. Për zonjën Xhaçka “”. Ndërsa ambasadorja Kim “”. Pajisja me helikopterët Blackhawk u diskutua gjatë vizitës në Shtetet e Bashkuara një vit më parë, të ministres Xhaçka. Gjatë kësaj kohe pilotët shqiptarë janë trajnuar pranë Gardës Kombëtare të Neë Jersey. Brenda viti, pritet që fillimisht të mbërrijnë në Shqipëri dy helikopterë. Helikopterët UH-60 Blackhawk, kanë një rreze të gjera përdorimi. Ambasadorja Kim shpjegoi se ato “”. Ajo shtoi më tutje se së bashku me helikopterët “”.", Brenda fundit të viti pritet të mbërrijnë dy “UH-60 Blackhaëk”. Ambasadorja amerikane: SHBA dhe Shqipëria qëndrojnë “krah për krah” sot e do të qëndrojmë “krah për krah” nesër 
"Gjyqtarët në SHBA hodhën poshtë të hënën paditë e ngritura nga një aleate e Presidentit Donald Trump për të anuluar çertifikimin e fitores së Presidentit të zgjedhur Joe Biden në shtetet Miçigan dhe Xhorxhia dhe për të shpallur zotin Trump fitues në të dy shtetet. Të dy proceset gjyqësore u paraqitën më 25 nëntor nga Sidney Powell, ish-avokate e fushatës së Presidentit Trump, në emër të grupeve të votuesve republikanë. Presidenti Trump dhe aleatët e tij kanë humbur padi të shumta gjyqësore që synonin përmbysjen e rezultateve të zgjedhjeve të 3 nëntorit në shtetet ku ai humbi, duke ngritur pretendime të pabazuara për mashtrim. Gjyqtarja e Qarkut Linda Parker në Detroit dhe gjyqtari i Qarkut Timothy Batten në Atlanta thanë se paditësit nuk kishin bazë ligjore për të ngritur padi dhe se çështjet ishin ngritur me shumë vonesë. ""Populli foli,"" shkroi gjyqtarja Parker, duke iu referuar rezultateve të zgjedhjeve. Ndërsa gjyqtari Batten tha një seancë të hënën se paditësit po kërkonin ""ndoshta vendimin më të jashtëzakonshëm të kërkuar ndonjëherë"" në lidhje me një zgjedhje. ""Ata duan që kjo gjykatë të zëvendësojë gjykimin e saj me atë të dy milionë e gjysmë votuesve të Xhorxhias që votuan për Joe Bidenin dhe unë nuk kam ndërmend ta bëj,” tha ai. Zoti Biden e fitoi Miçiganin me rreth 154,000 vota popullore më shumë dhe Xhorxhian me rreth 12,000 vota më shumë, duke siguruar 16 vota elektorale nga secili shtet. Zoti Biden grumbulloi gjithsej 306 vota elektorale ndaj 232 të marra nga Presidenti Trump në Kolegjin Zgjedhor, i cili përcakton fituesin e zgjedhjeve presidenciale. Kolegji Zgjedhor mblidhet në 14 Dhjetor për të hedhur zyrtarisht votat. Presidenti Trump, i cili pretendon në mënyrë të pabazuar se i fitoi zgjedhjet ka ndërmarrë një betejë të pasuksesshme ligjore për të zhbërë rezultatet e zgjedhjeve. Gjyqtarët gjithashtu kanë hedhur poshtë çështjet gjyqësore në Arizona, Pensilvani, Nevada dhe Uiskonsin. ""Ky proces gjyqësor duket se ka të bëjë më pak me ndihmën që kërkojnë paditësit - pasi kjo ndihmë është përtej fuqisë së kësaj gjykate - dhe më tepër me një përpjekje që pretendimet e tyre të ndikojnë tek besimi i njerëzve ndaj procesit demokratik, tek besimi i tyre ndaj qeverisë sonë,"" shtoi gjyqtari. Demokratët dhe të tjerë e kanë akuzuar Presidentin Trump se po përpiqet të dëmtojë besimin e publikut tek integriteti i zgjedhjeve amerikane dhe të minojë demokracinë. Një shumicë republikanësh në sondazhet e fundit kanë thënë se ata besojnë që zoti Trump i fitoi zgjedhjet dhe se ato u vodhën përmes mashtrimit të votuesve. Zyrtarët shtetërorë të zgjedhjeve kanë thënë se nuk ka prova për një mashtrim të tillë. E marta është afati që shtetet të zgjidhin mosmarrëveshjet për zgjedhjet. Sipas ligjit amerikan, Kongresi e quan rezultatin e zgjedhjeve në një shtet ""përfundimtar"" nëse ai finalizohet deri në atë datë.","Paditë e paraqitura nga Sidney Powell, ish-avokate e fushatës së Presidentit Trump, synon të përmbysnin çertifikimin e zgjedhjeve në këto dy shtete."
"Avionët luftarakë izraelitë bombarduan sot një numër objektivash në Liban, për të nëntën ditë me radhë, ndërkohë që janë zhvilluar luftime edhe më të ashpëra mes forcave tokësore izraelite dhe atyre të grupit Hezbollah, në jug të Libanit. Ushtarët izraelitë hynë përsëri sot me forcë në Liban dhe Hezbollahu hodhi raketa të tjera në Izrael. Zyrtarët izraelitë thonë se 11 ushtarë dhe një numër i panjohur luftëtarësh të grupit Hezbollah u plagosën në luftime. Stacioni televiziv arab Al Xhazira, njofton se tre ushtarë izraelitë u vranë. Ushtria izraelite nuk e ka konfirmuar këtë numër. Ministri izraelit i Mbrojtjes, Amir Perez, tha se vendi i tij do të përdorë të gjitha mjetet për të dëbuar grupin Hezbollah nga jugu i Libanit. Izraeli thotë se banorët në jug të lumit Litnai, 30 kilometra në brendësi të territorit libanez duhet të largohen nga ajo zonë. Kryeministri libanez, Fuad Siniora thotë se 300 libanezë, shumica e tyre civilë, janë vrarë këto ditë. Izraeli thotë se ka humbur 30 njerëz që nga koha e shpërthimit të luftimeve, më 12 korrik, kur Hezbollahu kapi dy ushtarë izraelitë. Sekretari i Përgjithshëm i Kombeve të Bashkuara Kofi Annan bëri thirrje për ndalimin e menjëhershëm të luftimeve midis Izraelit dhe grupit Hezbolla, për të lejuar diplomacinë të gjejë një zgjidhje për krizën. Duke folur para Këshillit të Sigurimit të OKB-së, zoti Annan tha se Izraeli ka përdorur forcë të tepruar në Liban, por shtoi se Hezbollahu e provokoi Izraelin dhe se ky grup duhet të lirojë dy ushtarët e kapur. Zoti Annan, bëri gjithashtu thirrje për dërgimin e një force paqeruajtëse në Libanin jugor dhe për organizimin e një konferencë ndërkombëtare, për të përcaktuar kufirin kohor kur Libani të marrë nën kontroll gjithë territorin e tij. Ambasadori izraelit në OKB tha se zoti Annan nuk shqyrtoi shkaqet e krizës, që siç tha ai, janë terrori si dhe përkrahësit e Hezbollahut, Irnai dhe Siria. Departamenti i Shtetit njoftoi sot se Sekretarja e Shtetit Kondoliza Rajs do të shkojë në Lindjen e Mesme që javën tjetër, në përpjekje për të qetësuar situatën.//lk",Sekretari i Përgjithshëm i OKB-së bën thirrje për ndalimin e menjëhershëm të luftimeve dhe gjetjen e një zgjidhjeje diplomatike   
"Më 22 maj Partia Demokratike do të zhvillojë garën për kreun e ri të saj. Një garë e cila duket se do të jetë tërësisht formale, duke qenë se drejtimin e saj e synon ish kryeministri Sali Berisha, i cili praktikisht dhe e ushtron këtë funksion. Ai u trajtua thuajse si i tillë dhe në sallën e Kuvendit. Muzika dhe ovacionet e shoqëruan atë drejt podiumit ku do të merrte fjalën, aq sa për shkak të entuziazmit, i përqëndruar të përshëndeste delegatët e ngritur në këmbë për të, zoti Berisha u pengua dhe në shkallët e skenës. Fjala e tij ishte një platformë politike e partisë, të cilën ai pritet ta drejtojë dhe zyrtarisht pas zgjedhjeve të 22 majit. Ai preku një shumëllojshmëri temash e problematikash, shoqëruar me zgjidhjet që siç tha, do të ofrojë Partia Demokratike, që nga ulja e taksave, të rishikimi i reformës në Drejtësi “për të zhdukur pasojat katastrofale të një reforme të korruptuar, apo te premtimi për nënshtetësi dhe për qytetarët e Kosovës. Zoti Berisha u shpreh se rruga e rithemelimit ishte një rrugë e imponuar nga disfatat e njëpasnjëshme të ish kryetarit Lulzim Basha “i cili e konsideroi këtë parti si sipërmarrjen e tij private, që vlerat konservatore i zëvendësoi në pazaret dhe bizneset me qeverinë, i cili së fundmi përfundoi i mbërthyer nga të gjitha anët dhe u vërsul me tërbim me vendime, me praktika, me qëndrime fund e krye antidemokratike. Shkelmoi sovranitetin e PD-së, statutin, forumet, anëtarësinë e saj”. Por më shumë se sa humbjet elektorale të zotit Basha, rikthimi në skenë i zotit Berisha u nxit nga vendimi që e la atë jashtë grupit parlamentar, pasi më herët Departamenti amerikan i Shtetit e shpalli ish kryeministrin Berisha “non grata për korrupsion madhor”. Ai sërish sot tha se ky kishte qenë një vendim i marrë pa prova e fakte. “Unë jam Sali Berisha. Kurrë, kurrë, kurrë, shpifjet, gënjeshtrën nuk e pranoj për të vërtetë. Jam mirënjohës pa kufi, ndaj jush që ndani me mua këtë qëndrim”, deklaroi ai. Më pas, gjatë fjalës së tij të gjatë, nënvizoi se “jemi forcë sovrane konservatore, e cila qëndron në të drejtën e idealeve konservatore të shqiptarëve, të cilët, edhe një herë theksoj, as e majta e Xhorxh Sorosit dhe as e majta botërore nuk do mund ta kurrë ta mposhtin. Jo dhe jo”. Në podium e Kuvendit të sotëm u ngjitën dhe figura të njohura të Partisë të lënë mënjanë nga zoti Basha. Salla priti duartrokitje ish nënkryetaren Jozefina Topalli, një kundërshtare e hershme e zotit Basha. Por i vetmi zë kritik, që nuk ju bashkua entuziazmit të një ndryshimi të pritshëm për Partinë Demokartike ishte ai Fatbardh Kadillit, i cili ju kundërvu zoti Basha menjëherë pas zgedhjeve të 25 prillit të vitit të kaluar, por që nuk i ka kursyer kritikat edhe ndaj ish kryeministrit. “Zoti Berisha kërkon me këmbëngulje të bëhet kryetar partie dhe kandidat për kryeministër. Kërkon të mbetet oferta e vetme e PD, kur jemi në dekadën e tretë të shekullit XXI. Ndërkohë, është e sigurtë se e gjithë elita e re drejtuse e PD-së, që do të dalë nga ky Kuvend, do të jetë pak a shumë ajo që ishte prej një dekade me ca zbukurime të vogla.”Koha e shqiptarëve ka ecur përpara dhe e ka lënë PD-në pas. PD sot duhet të kapë të ardhmen. Për këtë arsye, dua t’i bëj thirrje edhe një herë tjetër Zotit Berisha që të hapë rrugën për një brez tjetër në krye të PD-së, i cili mund të vijë nga një garë e lirë dhe e vërtetë. Një garë ku merr pjesë zoti Berisha nuk është garë e vërtetë”, u shpreh Kadilli. Sot Kuvendi po voton për zgjedhjen e Këshillit kombëtar, nga i cili do të burojnë institucionet e tjera drejtuese e që si detyrë të parë, iu la të zgjedhë dhe drejtuesin e ri të grupit parlamentar. Zoti Berisha dhe mbështetësit e tij nuk e njohin dretimin e grupit nga Enkelejd Alibeaj, pasi ky i fundit ankimoi në Apel vendimin e gjykatës së Tiranës që njohu Kuvendin e 11 dhjetorit të organizuar nga zoti Berisha. Grupi parlamentar mbetet ende struktura mbi të cilën ish kryeministri nuk e ka nën kontroll. Shumica dërrmuese e deputetëve nuk iu bashkuan Kuvendit të sotëm, një dëshmi e faktit se ribashkimi i demokratëve mbetet ende një mision i vështirë.",Zgjedhjet për kryetarin e ri më 22 maj. Ish kryeministri Berisha flet si drejtues de facto i Partisë. Kadilli: Një garë ku merr pjesë zoti Berisha nuk është garë e vërtetë
"Qyteti i Varoshës në bregdetin lindor të Qipros, ishte dikur një vend turistik luksoz, por që kur ky ishull u nda para 40 vjetësh, ka mbetur si një qytet fantazëm. Së fundmi, një grup aktivistësh dhe ekspertësh nga të dyja pjesët kanë bashkëpunuar për një projekt për ta kthyer qytetin fantazëm në një qytet të qëndrueshëm nga ana ekologjike. Qyteti fantazëm i Varoshës. Hotele në buzë të detit, të lëna pas dore dhe shtëpi të rrënuara nga lufta. Dikur, gardhe të bukura rrethonin hotele turistike luksoze ku thuhet se pushonin yjet e Hollivudit, që nga Elizabeth Taylor, Richard Burton dhe Brigitte Bardot. Sot, nën kontrollin e ushtrisë turke, qyteti është pothuajse i shkretuar. Ish-banori i qytetit, Marios Kosma ishte 24 vjeç kur u detyrua të largohej dhe që atëherë nuk e ka parë shtëpinë e familjes së tij. I ngritur në bregun lindor të Qipros, Varosha ishte lagjia moderne e turistëve në distriktin e Famagustës. E njohur për plazhet me rërë të bardhë dhe ujrat e ngrohta të kaltra, ishte banuar tradicionalisht nga qipriotët grekë. Ngjitur me të, qyteti i lashtë mesjetar, i rrethuar me mure i Famagustës banohej nga qipriotët turq. Marios e mban mend kur la qytetin, javën e parë të gushtit 1974, së bashku me qipriotë të tjerë grekë nga Famagusta që ndjeheshin të rrezikuar. Ai thotë se qyteti u braktis para se të arrinte ushtria turke, duke mbetur i zbrazët dhe gati për t’u marrë nën kontroll para saj. Ayla Gurel është Konsulente Studimesh në Institutin e Oslos për Kërkimet e Paqes dhe specialiste për konfliktin e Qipros. Ajo shpjegon se fillimisht ushtria turke ushtria turke nuk kishte si synim të pushtonte Varoshën. Ndryshe nga zonat e tjera të veriut ku qipriotët turq dhe turqit e Turqisë ranë dakord, Varosha mbeti e zbrazët pasi u pushtua. Zonja Gurel thotë se ishte një lëvizje e qëllimshme për të forcuar pozitën negociuese të qipriotëve turq në biseda të ardhshme për territor dhe prona. Por qyteti fantazëm vazhdon të jetë një pikë delikate për qipriotët turq. Është një kujtesë e hidhur për tragjedinë e luftës së vitit 1974. Dhe fatura sa vjen e rritet, pasi Turqia është e detyruar nga gjykatat ndërkombëtare të kompensojë ish-banorët për humbjet nga mospërdorimi i pronave të tyre. Që nga viti 1974, janë bërë disa përpjekje për të negociuar dorëzimin e Varoshës, ose si pjesë e një zgjidhjeje të përgjithshme, ose si masë për vendosjen e besimit mes veriut turk të Qipros, me jugun grek-qipriot që njihet në shkallë ndërkombëtare. Ceren Bogac, një arkitekte turko-qipriote është rritur në një shtëpi nga ku shihet qyteti fantazëm, dhe kjo ka lënë një gjurmë të thellë në jetën e saj. Familja e saj ishte zhvendosur në Framagusta nga Larnaca në jug pas marrëveshjes së vitit 1975 për këmbimin e popullsisë dhe iu dha një apartament pranë kufirit të qytetit të rrethuar. Tani, banorë nga të dyja anët e Famagustës kanë vendosur të veprojnë. Një nga nismat quhet Projekti i Qytetit Ekologjik të Famagustës. Një grup arkitektësh, planifikues urbanë, udhëheqës të biznesit, ekspertë të energjisë dhe aktivistë të paqes shpresojnë të ngrenë një qytet të tërë për të korrigjuar gabimet e së shkuarës dhe për të krijuar një ambjent ekologjik. Ideja erdhi nga greko-amerikania nga Qipro Vasia Markides. Markides dhe arkitektja Bogac, e cila ishte gjithashtu pjesë e grupit nismëtar mblodhën një grup ekspertësh për të diskutuar idenë në vitin 2014. Jo të gjithë janë dakord me idenë dhe ndërsa bisedimet e paqes kanë ngecur për momentin, projekti është më shumë një ushtrim akademik. Tani për tani organizatorët thonë se projekti ka si synim të vendosë ura komunikimi mes banorëve të dikurshëm dhe aktualë të Famagustës dhe Varoshës.","Që kur u nda Qipro para 40 vjetësh, qyteti i Varoshës, dikur një vend turistik luksoz, ka mbetur i shkretuar"
"Gjendja është shumë e rëndë në shumë pjesë të Afganistani, ku Pogrami Botëror i Ushqimit, një organizatë ndihmash e OKB-së, thotë se pothuajse 24 milionë njerëz, ose 60% e popullsisë, vuajnë nga uria akute. Zëdhënësi i Departamentit të Shtetit Ned Price tha se Përfaqësuesi Special, Tom West do të diskutojë çështje me interes jetik kombëtar për Shtetet e Bashkuara, duke përfshirë çështjet e kundërterrorizmit dhe ndihmat humanitare, në takimet me udhëheqësit talebanë në Doha të Katarit. Në një intervistë ekskluzive me Zërin e Amerikës të martën, zoti West tha se përkeqësimi i krizës humanitare në Afganistan ka të bëjë shumë me bllokimin e ndihmës ndërkombëtare. Ekonomia afgane varej nga kjo ndihmë në një masë të madhe gjatë 20 viteve të fundit. tha i përfaqësuesi special amerikan për Afganistanin. Javën e kaluar, zëdhënësi i Ministrisë së Jashtme të talebanëve i bëri thirrje Kongresit amerikan që të zhbllokojë pasuritë afgane të bllokuara pas rënies së Afganistanit në duart e talebanëve. Ai tha se mjerimi ekonomik në vend mund të nxisë një eksod masiv dhe mund të shkaktojë probleme refugjatësh për vendet e tjera. Diplomati West tha se nuk është aq e thjeshtë, siç mund mendojnë talebanët, për të marrë përsëri ndihmat që tashmë janë të bllokuara në Shtetet e Bashkuara dhe vende të tjera. tha ai. Ka patur përparim të kufizuar në disa rajone të Afganistanit drejt plotësimit të kërkesave të Shteteve të Bashkuara dhe komunitetit ndërkombëtar nga talebanët për respektimin e të drejtave të njeriut dhe atyre të grave. Shkollat për vajzat nga klasa 7 deri në të 12 janë rihapur në qytetin e tretë më të madh të Afganistanit, Herat.","Përfaqësuesi Special për Afganistanin, Thomas West, i tha Zërit të Amerikës se Shtetet e Bashkuara janë thellësisht të shqetësuara për krizën humanitare në Afganistan. "
"Presidenti i Shteteve të Bashkuara, Donald Trump kërcënoi të hënën se do të vendosë tarifa të tjera ndaj mallrave të importuara nga Kina, me vlerën prej 325 miliardë dollarëve, nëse presidenti kinez Xi Jinping nuk angazhohet në bisedime të reja tregtare me të këtë muaj. Zoti Trump i tha rrjetit televiziv CNBC, se ai pret të takohet në qershor, me zotin XI në Osaka, të Japonisë, në takimin e G-20-ës, udhëheqësve të ekonomive më të mëdha në botë, që mbahet më 28- 29 qershor, por Pekini nuk e ka konfirmuar publikisht takimin. Presidenti Trump tha se do t’i vendoste tarifat e reja, përveç tarifave që ai tashmë ka vënë ndaj eksporteve kineze me vlerën prej 200 miliardë dollarëve, nëse zoti Xi e anashkalon takimin. ""Unë mendoj se ai do të vijë në takim,"" tha zoti Trump. ""Pritet që ne të takohemi."" Udhëheqësi amerikan u shpreh se: ""Kina dëshiron shumë të kemi një marrëveshje, më shumë se sa unë."" Por muaj të tërë bisedimesh tregtare midis dy ekonomive më të mëdha në botë kanë ngecur, të paktën për momentin. Uashingtoni e ka akuzuar Pekinin se nuk e ka mbajtur fjalën, për çështje për të cilat të dyja palët kishin rënë më parë dakord, por Kina e ka hedhur poshtë këtë. Ministria e Jashtme e Kinës tha: ""Ne nuk duam një luftë tregtare, por ne nuk kemi frikë të përfshihemi në të. Nëse SHBA janë të gatshme që të ketë konsultime në pozita të barabarta, dera jonë është e hapur. Por në se ai këmbëngul t'i shkallëzojë tensionet, ne do të përgjigjemi me vendosmëri dhe këmbëngulje. "" Kërcënimi i zotit Trump për tarifat kineze erdhi mes shqetësimit në rritje nga disa udhëheqës të biznesit, të cilët vunë në dyshim nëse ai është duke i keqpërdorur tarifat - ose kërcënimin e imponimit të tyre - në mënyra që mund të dëmtojnë ekonominë e amerikane. Presidenti Trump të premten e tërhoqi një kërcënimin për të imponuar një tarifë prej 5% ndaj importeve meksikane, nëse fqinji i saj jugor nuk i shton përpjekjet për të frenuar rritjen e emigrantëve të Amerikës Qendrore që udhëtojnë nëpër Meksikë në Shtetet e Bashkuara. Të dy vendet arritën një marrëveshje për të patur kontrolle më të forta për emigracionin. Sekretari amerikan i Thesarit, Steven Mnuchin, tha të dielën se Presidenti Trump do të ishte ""plotësisht i lumtur"" për të vendosur taksa të tjera ndaj importeve nga Kina, nëse ai nuk do të mundet të arrijë një marrëveshje tregtare me zotin Xi. ""Ne kemi bërë përparim të madh, mendoj se kemi pasur një marrëveshje që është përfunduar pothuajse 90 për qind,"" tha zoti Mnuchin në një intervistë për rrjetin CNBC. ""Kina dëshironte të bënte hapa prapa për disa çështje. Unë besoj që nëse Kina është e gatshme të bëjë përparim në kushtet që kemi diskutuar, do të kemi një marrëveshje. Nëse kinezët nuk janë të gatshëm, do të vazhdojmë me tarifat,""- tha Sekretari Mnuchin. Në takimin e ministrave të Financave të G-20-ës në Fukuoka, të Japonisë gjatë fundjavës, u tha se konfliktet tregtare dhe gjeopolitike po rrezikojnë rritjen e ekonomisë globale, por me këmbënguljen e Shteteve të Bashkuara, u hoq një thirrje për "" të njohur nevojën urgjente për zgjidhjen e tensioneve tregtare"". ""Rritja globale duket të jetë stabilizuar dhe në përgjithësi parashikohet të rritet mesatarisht më vonë këtë vit dhe deri në vitin 2020,"" thanë në një komunikatë të përbashkët përfundimtare shefat e financave, duke përfshirë zotin Mnuchin. ""Sidoqoftë, rritja është e ulët dhe rreziqet mbeten. Më e rëndësishmja, tensionet tregtare dhe ato gjeopolitike janë intensifikuar dhe ne do të vazhdojmë t'i trajtojmë këto rreziqe dhe të jemi gati për të ndërmarrë veprime të mëtejshme""- thuhet në deklaratë. Fondi Monetar Ndërkombëtar paralajmëroi javën e kaluar se ngërçi i vazhdueshëm mes SHBA-së dhe Kinës për çështjen e tarifave mund ta ulë rritjen e ekonomisë globale në vitin 2020 me 0,5 përqind. Ndërkohë, Kina u zotua të dielën për të ndërtuar atë që e quan “një mur mbrojtës” të fuqishëm kundër përpjekjeve për të kufizuar aftësinë e saj për të përparuar në teknologji. Kina planifikon t’i njoftojë detajet e planeve të saj në të ardhmen e afërt. Deklarata kineze nuk përmend asnjë vend me emër, por Shtetet e Bashkuara i kanë kufizuar firmat amerikane që t’i shesin teknologji kompanisë teknologjike kineze Huawei, duke dyshuar se kjo kompani ndërton programe kompjuterike të piraterisë kibernetike në produktet e saj të telekomunikacionit. Shtetet e Bashkuara gjithashtu i kanë paralajmëruar aleatët e tyre kundër rrezikut që mendohet të kenë nga blerja e teknologjisë tek firma Huawei. Presidenti Trump tha se shqetësimet për kompaninë Huawei mund të trajtohen me një marrëveshje të re tregtare.","Presidenti amerikan e kushtëzoi këtë veprim të tijin me gatimërinë për t'u takuar me të, të Presidentit kinez Xi Jinping për bisedime të reja tregtare ."
"Cilat janë disa nga detajet e marrëveshjes së Bankës Europiane të inevstimeve me Bashkinë e Tiranës ? Para se gjithash ju falenderoj për këtë intervistë, pasi unë besoj se nënshkrimi i këtij projekti është shumë i rëndësishëm për Shqipërinë. Kjo hua prej 80 milionë euro investime, që u nëshkrua me Zv.Kryeministrin Ahmetaj, është projekt i rëndësishëm për të përmirësuar dhe zhvilluar rrjetin e ujësjellësit të Tiranës. Eshtë shembull i pastër, se si fondet e BE dhe mbështetja e Bankës Europiane të Investimeve po shkon në të mirën e qytetareve të Tiranës. Në përfudnim të projektit , rreth 1 milionë qytetarë do përfitojnë 24 orë ujë të pijshëm, të një cilësie të shkëlqyer. Besoj se ky është shembull i mirë se si fondet europiane dhe BEI japin mbështetjen e nevojshme. Ky është operacioni më i madh i BEI në Shqipëri. Gjej rastin të vlerësoj dhe të përgëzoj Bashkinë e Tiranës dhe UKT për punën e madhe që kanë bërë, duke na mundësuar të arrijmë këtë investim të rëndësishëm prej 80 mln. Gjithashtu ne u angazhuam të japim një grant prej 1 milionë euro në mbësthetje të zbatimit të projektit dhe përgatitjes së dokumenteve të duhura për zbatimin e projektit. Cilat janë kushtet e huasë prej 80 milionë euro, për përmirësimin e rrjetit të ujësjellësit në Tiranë? Projekti do të zbatohet në disa etapa. Në fazen përgatitore, fillimisht ndërrmarja e Ujësjellës Kanalizime Tiranë dhe Bashkia e Tiranës do të përgatisin studimin e fizibilitetit, për të cilin e kanë tashmë një asistencë teknike dhe gjithashtu me ndihmën tonë do të përgatitet dokumentacioni i tenderit, i cili me shpresë vitin që vjen do të jetë gati. Do të shpallet tenderi dhe do të seleksionohen konstruktorat. Ne u informuam nga bashkia se projekti do ta ndahet na lote të ndryshme, në mënyrë që puna të bashkërendohet dhe të bëhet mirë, duke mos rënduar trafikun dhe dëmtuar furnizimin me ujë të qytetit. Do të duhet të presim 4 vjet që ky projekt të përfundojë. Kriza e COVID-19 ka goditur ekonominë, dhe Banka Evropiane e Investimeve po ju vjen në ndihmë vendeve të rajonit për të përballuar pasojat. Cili është fokusi i këtyre investimeve në Shqipëri? Para se gjithash dua te them se BEIështë pjesë e “skuadres europiane” të donatorëve dhe si pjesë e institucioneve financiare europiane, ne garantojmë vënien në lëvizje të mekanizmave që ofrojnë ndihmë të shpejtë për partnerët jashtë BE, duke ju dhënë mbështetje për të kapërcyer krizat dhe për t’u mëkëmbur. BEI u angazhua me 1,7 mld euro për të ndihmuar në kapërcimin e krizës së pandemisë dhe pasojave të saj në Ballkanin Përëndimor. Jemi angazhuar në përshpejtimin e pagesave të projekteve ekzistuese si dhe në aprovimin e shpejtë të investimeve të reja në Ballkanin perëndimor. Në 6 muajt e parë tëkëtij viti ne kemi nënshkruar projekte investimi me një vlerë prej më shumë se 600 milionë euro në Ballkanin Perendimor, vetëm për këtë vit.Nënshkrimi prej 80 mln me UKT është projekti i parë, për këtë vit në Shqipëri, gjithsesi për pandeminë nënshkruam një ndihmë prej 15 mln eurosh nëpërmjet Procredit Albania, në mbështjetje të kompanive të mesme dhetë vogla, për të mbuluar nevojat e tyre me likuiditet. Dhe tani jemi në bisedime me kryeministrin Rama dhe Zv.kryeministrin Ahmetaj, për të vendosur se cilat janë projektet dhe sektorët që do t’u japim përparësi, për të nxitur investime me rëndësi strategjike, duke ofruar bashkëfinancim. Siç ka thënë dhe kryeministri Edi Rama, do të ketë investime në infrastrukturë nga njëra anë dhe njëkohësisht do të merren masa për digjitalizimin, investimet në mbrojtje të mjedisit. Gjithashtu rritja ekonnomike do të mbështetet fuqimisht. Ne si bankë investimesh do të duam të investojmë në ndërlidhje, si tek insfrastruktura hekurudhore, rrjeti i rrugëve, në baypassin e Tiranës dhe në zonat rurale. Po diskutojmë me qeverineë për zbatimin e këtyre investimeve. Ne si Bankë Europiane e Investimeve në rastin e tërmetit ofruam 100 mln euro për rimëkëmbjen. Kryeministri dhe Zv.KryeministriAhmetaj besojne se ndihma jonë duhet të përdoret për ndërtimin e shtëpive me kosto të përballueshme. Ky është prioritet për qeverinë dhe për ne. Dhe është përcaktuar një grant shtesë për asistencë teknike mbështetëse enkas për grupet në nevojë. Shqipërisë i është dashur të ndjekë një politikë më të kujdesshme fiskale, për arsye të borxhit të lartë publik dhe kufizimeve të diktuara nga FMN-ja. A është Shqipëria një treg tërheqës ndaj investimeve private? Politika e kujdesshme fiskale si dhe menaxhimi i kujdesshëm i borxhit publik, është parë si trend i mirë i qeverisë për të kapërcyer vështirësitë që sjell një buxhet i limituar, i cili duhet menaxhuar siç duhet dhe që investimet e qeverisë të jenë të qëndrueshme e më çmim të mirë. Kohët e fundit pamë se qeveria doli në treg dhekërkoi të tërheqë financime. Ne si Bankë Europiane e Investimeve jemi të gatshëm të ofrojmë kushte akoma edhe më të favorshmepër huatë që ofrojmë. Krahasuar me institucione te tjera financiare, ne mund të ofrojme hua afatgjata të cilat shkojnë pertej 20 viteve me kushte shumë, shumë të favorshme. Këto mund të ndihmojnë qeverinë e cila me një çmim të ulët mund të përfitojë kredi afatgjata, duke investuar në sektorë speciale siç është mbrojtja nga përmbytjet për të cilën po bisedohet dhe punohetme qeverinë. Gjithashtu siç thashë do investohet në rrjetin hekurudhor, në digjitalizim, si dhe në mbështetje të çështjeve të klimës dhe mjedisit. Si i vlerësoni masat e qeverisë shqiptare pas dy fatkeqësive, tërmetit të 26 nentorit të vtit 2019 dhe pandemisë, e cila ende vazhdon? Duhet të them se fatkeqësisht askush në botë nuk mund të bëjë një projeksion se kur do të përfundojë pandemia apo pasojat e pandemisë. Gjithsesi shpresojmë që të gjithë do t’i kapërcejmë dhe do te jemi në gjendje t’i kthehemi normalitetit të ri. Gjithashtu duhet të them, se ashtu si kudo nëpër botë, edhe në Europë, ekonomia pësoi rënie. Në rastin e Shqipërisë rënia ishte me -3.5%. Por tashmë po shohim se ka nisur rimëkëmbja e ekonomisë shqiptare, dhe ajo po ndodh në një mënyrë të qëndrueshme. Ka një projektim të rritjes ekonomike me rreth 5% të Prodhimit të Brendshem Bruto. Dhe kjo është inkurajuese për ne dhe instutucionet e tjera financiare europiane të cilat shohin drejtimin që ka marrë Shqipëria dhe rezultati i masave të marra ishte i arsyeshëm. Vendi ka marrë rrugën e rikuperimit. Fatkeqësisht, mbeten edhe shumë pasiguri që lidhen me variantet e reja te virusit, çfarë impakti do ketë në ekonominë europiane dhe atë të Ballkanit si dhe nëse do të ndërpresë në zinxhirin furnizues sepse ky është problem kryesor i situatës. Bazuar në pasiguritë me të cilat po perballemi, ne mund të themi se trendi i stabilitetit dhe rikuperimit ekonomik mbetet pozitiv, bazuar në rritjen e numrit të vaksinimeve. Kështu bizneset do të jenë në gjendje të rihapen. Nëse do të shihnin analizat dhe vëzhgimet e bëra kohët e fundit nga banka jonë, fokusuar tek sipërmarrjet e vogla dhe të mesme, nën fillim të pandemisë shumicës së këtyre bizneseve, ju desh të ndërprisnin punën e tyre, rreht 50-60%. Lajmi i mirë është se tashmë vihet re rimëkëmbje dhe rifillimi i aktiviteteve të cilat po i përshtaten me realitetin e ri tregut dhe digjitalizimi është një element shumë i rëndësishëm. Gjithsesi vihet re një lloj kujdesi në planet e projektimet e tyre, por duke qenë se nuk ka më parashikime për mbyllje të plotë apo pezullim të aktiviteteve, mund të themi se jemi me modesti, optimistë. Sepse jemi në linjën e duhur të rekuperimit duke marrë parasysh se jemi ende të vetëdijshëm për pasojat dhe masat që duhen marrë në vazhdim.","Banka Europiane e Investimeve, krahu financues i BE po ndihmon me huadhënie favorizuese dhe afatgjata Shqipërinë në disa sektorë me rëndësi, që përmirëspjnë jetën e qytetarëve. "
"Wade Davis, eksplorues i shoqatës National Geographic, e përshkruan Chris Rainierin si gjahtar imazhesh dhe thotë se ai është i vetëdijshëm që fotografitë e tij mund të bëjnë histori. Vetë Rainier, fotograf për revistën National Geographic shpesh ndeshet me pyetjen: pse duhet të rrezikosh jetën në vende të tilla, si Bagdadi, Somalia, apo Sarajeva. Ai shpjegon se kur sheh vuajtjet e njerëzve dhe ndjen zemërim për mënyrën sesi ata trajtohen, kjo vetvetiu të nxit të rrëfesh historinë e tyre. Bert Fox, redaktor fotografie, shpjegon se sa i rëndësishëm është roli i fotografisë për publikun. “Duhet të shkosh pikërisht atje ku ndodhin ngjarjet e rënda, atje ku shpërthejnë bombat dhe ku vriten njerëzit. Duhet të shkosh pikërisht aty ku është rreziku”, thotë vetë Rainier. Ai e pranon që frika është e pashmangshme, por shton se më e rëndësishme është sesi e përballon atë. Ai tregon një ngjarje të ngjashme nga Iraku, kur kishte shkuar me një patrullë ushtarësh amerikanë në Abu Ghraib. Duke reflektuar për mëdyshjet e herëpashershme në punën e tij, fotoreporteri i luftës, thotë se ndonjëherë i shkon ndër mend se po rrezikon jetën për një fotografi në një revistë që në fund të fundit, mund të shërbejë për të mbështjellë ushqimet, apo fotografia mund të mos jetë më e madhe sesa një pullë poste. Ai e pranon se nëse nuk ke kujdes, zhgënjehesh dhe nuk mendon se po sjell ndonjë ndryshim. Chris Rainier thotë se herë pas here, duhet bërë një pauzë dhe duhet vënë çdo gjë në kontekst:","Puna e fotoreporterit të luftës, është quajtur më e rrezikshmja në botë, por pse këta njerëz rrezikojnë jetën e tyre?"
"Raporti i ri ka zbuluar se rreth 2,975 vdekje mund t’i atribuohen drejtpërdrejt ose tërthorazi uraganit Maria nga koha që goditi Porto Rikon në shtator të vitit 2017 deri në mes të shkurtit të këtij viti. Kjo përkon edhe me periudhën kur shumë njerëz nuk kishin energji elektrike, ujë të pijshëm dhe kujdes të duhur mjekësor. Presidenti Trump është akuzuar se nuk ka bërë aq shumë për Porto Rikon, siç bëri për Teksasin dhe Floridën për të zbutur dëmet e stuhisë. ""Është e rëndësishme që të përdorim çdo mundësi për të rritur ndërgjegjësimin mbi atë se si administrata e Presidentit Trump i ka lënë pas dore banorët e Porto Rikos"", thotë ligjvënësja demokrate Nydia Velazquez. Presidenti mbrojti përpjekjet e administratës së tij të mërkurën. ""Ne kemi investuar miliarda dollarë në Porto Riko, dhe kjo ishte e vështirë, por mos harroni se sistemi i tyre energjitik nuk ishte në gjendje të mirë edhe para stuhisë. Ishte i mbyllur, i falimentuar dhe nuk funksiononte. Ata kishin borxhe të mëdha, e kishin mbyllur dhe pastaj kur erdhi stuhia, njerëzit thanë: 'Çka do të bëjmë për energjinë elektrike?' "" Presidenti Trump tha se Porto Riko është duke u rimëkëmbur më ngadalë se Teksasi dhe Florida për shkak të gjeografisë së ishullit dhe problemeve që kishte para stuhive. ""Porto Riko ishte në gjendje më të rëndë. Tani, agjencia qeveritare e ndihmave të emergjencave, FEMA dhe të gjithë njerëzit që punojnë atje, janë të guximshëm dhe kanë bërë punë të madhe. Por, Puerto Riko kishte shumë vështirësi përpara se të goditej nga stuhitë, dhe tani ne po merremi me trajtimin e tyre"". Guvernatori i Porto Rikos Ricardo Rosello tha se ishulli duhet të ishte përgatitur më mirë për stuhitë dhe mori përgjigjësinë për disa nga problemet. ""Po, bëra gabime. Tani kur i hedh një vështrim të kaluarës është e lehtë ta shoh dhe të jem dakord se gjërat mund të ishin trajtuar pak më ndryshe dhe angazhimi im si guvernator është që ta pranojë këtë kritikë, por edhe të përmirësohem."" Guvernatori Rosello tha se ai do ta zyrtarizonte shifrën e re të 2,975 viktimave. Shifra origjinale prej 64 personash të vdekur ishte shumë më e vogël sepse stafi mjekësor nuk ia atribuonte vdekjet drejtpërdrejt uraganit Maria, por i klasifikonte ato si vdekje të shkaqeve natyrore ose aksidenteve. Të varfërit dhe të moshuarit ishin më të goditurit nga stuhitë.","Presidenti Trump tha se administrata e tij ka bërë një ""punë fantastike"" për rimëkëmbjen e Porto Rikos pas stuhive të vitit të kaluar."
"Ambasadorja e Shteteve të Bashkuara në Kosovë, Tracey Jacobson, e cila ndodhet këto ditë këtu në Uashington, thotë në një intervistë për Zërin e Amerikës, se ngërçi politik në Kosovë duhet të zgjidhet nga vetë forcat politike dhe jo me ndihmën e shteteve të tjera. Duke u ndalur tek radikalizmi islamik, ambasadorja amerikane thotë se autoritetet po e trajtojnë këtë kërcënim me seriozitet dhe ajo bën thirrje për përpjekje të gjithashme nga qeveria dhe shoqëria për përballimin e këtij fenomeni. Lidhur me Gjykatën e Posaçme, zonja Jacobson shton se ajo nuk mund të bëjë komente për një hetim që po vazhdon, por thekson se Kosova duhet të kalojë përmes këtij procesi që të mbyllet ky kapitull i historisë së saj. Me ambasadoren Jacobson bisedoi kolegu Arben Xhixho. Zonja Ambasadore, kanë kaluar tre muaj që nga përfundimi i zgjedhjeve në Kosovë dhe institucionet qeverisëse ende nuk janë krijuar. Cili është mendimi juaj lidhur me këtë ngërç politik në të cilin e gjejnë veten sot politikanët e Kosovës? Është e rëndësishme të kujtojmë se kjo është hera e parë që Kosova po kryen zgjedhje të përgjithshme, që kur përfundoi faza a pavarësisë së mbikqyrur. Zgjedhjet ishin të lira e të drejta, në to mori pjesë për herë të parë Veriu dhe është e kuptueshme që kur një vend shkon përmes një procesi të ri, duhet kohë më e gjatë. Unë i respektoj institucionet e Kosovës, jam e kënaqur të shoh politikanët në Kosovë që u drejtohen institucioneve, siç ishte rasti i Gjykatës Kushtetuese. Tani që Gjykata e dha vendimin shpresoj që udhëheqësit politikë do të veprojnë me shpejtësi për të krijuar parlamentin, që të kalohet pastaj në formimin e qeverisë. Nuk na takon ne të themi se si duhet të vazhdojë procesi, ose se si do të ndahen postet, por ne kemi interesa strategjike të përbashkëta me Kosovën, për të cilat duhet parlamenti dhe qeveria. Disa prej tyre janë vazhdimi i dialogut me Serbinë, ngritja e Gjykatës Speciale, krijimi i forcave të armatosura, ligji për ata që luftojnë në vende të huaja dhe një listë e gjatë detyrash për qeverinë dhe parlamentin e ri. Në të kaluarën komuniteti ndërkombëtar ka ndihmuar në krijimin e institucioneve të Kosovës. Ka shumë që mendojnë se edhe këtë herë ju mund të luani një rol të rëndësishëm. Siç thatë ju, këto ishin zgjedhjet e para pas përfundimit të mbikqyrjes së pavarësisë, por jo hera e parë që Kosova ka zhvilluar zgjedhje të lira e të drejta. A mendoni se ju dhe kolegët tuaj në Prishtinë do të luani ndonjë rol për formimin e institucioneve? A jeni ju të gatshëm të ndihmoni duke lehtësuar procesin? Nuk mendoj se është roli i ambasadave të huaja të lehtësojnë atë që është një proces i brendshëm politik dhe që kërkon zgjidhje politike të brendshme. Ajo që bëjmë ne si ambasadë amerikane, ose ambasadat e tjera, është të nxisim Kosovën t’i përmbahet procesit sipas ligjeve dhe kushtetutës së vendit për të arritur në një zgjidhje demokratike. Është e rëndësishme që Kosova ta bëjë këtë pa ndërhyrje nga jashtë dhe ky do të ishte një sinjal se Kosova është në fakt një vend i pavarur, me një demokraci funksionuese. Ajo që kemi parë deri tani, me referimin e situatës në Gjykatën Kushtetuese dhe me zhvillimin e zgjedhjeve të lira, unë kam besim se udhëheqësit politikë do të jenë në gjendje t’i japin një zgjidhje situatës. Ne do t’i mbështesim ata, mund t’i këshillojmë si miq por në fund të fundit, kjo është detyra e tyre si udhëheqës të zgjedhur. A mendoni se zgjedhjet e reja mund të shërbejnë si zgjidhje, apo ato nuk janë të këshillueshme? Nuk më takon mua ta them. U takon udhëheqësve politikë të Kosovës të vendosin. Unë shpresoj të kemi një parlament dhe qeveri të re në të ardhmen e afërt, për shkak të listës së gjatë të çështjeve që përmenda më lart. Nëse do të vijë puna për zgjedhje të reja, Shtetet e Bashkuara do të jenë të përgatitura ta mbështesin procesin, ashtu siç kanë bërë në të kaluarën, por nuk mund ta përjashtoj mundësinë që në ditët në vazhdim të kemi një parlament dhe qeveri të re. Ndërsa parlamenti i ri pritet të përfundojë punën për krijimin e Gjykatës Speciale, prokurori i posaçëm Klint Williamson, bëri publike disa rezultate të përgjithshme nga hetimet. Cili është mendimi juaj, cili është qëndrimi i Shteteve të Bashkuara për to? Shtetet e Bashkuara e kanë mbështetur grupin hetimor të kryesuar nga ambasadori Williamson dhe do ta mbështesë atë edhe në të ardhmen. Ne mendojmë se është shumë e rëndësishme që Kosova të kalojë përmes këtij procesi, kjo është mënyra e vetme që të mbyllet ky kapitull në historinë e saj. Ne mbetëm të kënaqur që qeveria dhe parlamenti i Kosovës morën vendimet e duhura duke mbështetur krijimin e Gjykatës. Do të ishte e papërshtatshme për mua të komentoja lidhur me gjetjet e një hetimi që po vazhdon. Ajo që pritet të ndodhë tani është ngritja e Gjykatës dhe ngritja e mundshme e akuzave ndaj individëve të caktuar. Të pandehurit do të kenë mundësi, si në çdo sistem tjetër drejtësie të pranuar ndërkombëtarisht, që të njihen me akuzat, t’u përgjigjen atyre dhe të jenë pjesë e një procesi gjyqësor të besueshëm. Pa u provuar fajtorë nga gjykata ata janë të pafajshëm. Ne do të vazhdojmë të punojmë me autoritetet e Kosovës, me parlamentin e ri, për të marrë masat e duhura që të krijohet Gjykata. Ka kritikë që thonë se gjetjet e Prokurorit, të botuara në atë mënyrë, pa akuza me emër, kanë dëmtuar imazhin në përgjithësi të Kosovës. A qëndron ky konstatim? A jeni e shqetësuar për këtë? Mendoj se udhëheqësit politikë në Kosovë, përfshirë kryeministrin, reaguan në mënyrë të përgjegjshme për raportin. Kryeministri reagoi në të njejtën ditë, duke shprehur angazhimin për të mbështetur procesin dhe mendoj se kjo është një shenjë e maturisë politike dhe mbi këtë bazë ne do të vazhdojmë më tej. Gjatë ditëve të fundit në Kosovë janë arrestuar 40 individë nën akuzat për lidhje me grupin radikal islamik ISIS që lufton në Siri.dhe Irak. Sa shqetësuese është kjo? A kemi të bëjme me raste të izolura, apo ka një radikalizim më të madh në Kosovë? Do të dëshiroja të përgëzoja qeverinë e Kosovës, veçanërisht organet e rendit, për punën e shkëlqyer që kanë bërë, që çoi në këto arrestime dhe përgatitjen e terrenit ligjor për vazhdimin e procesit. Kjo tregon se organet e rendit në Kosovë po e trajtojnë me seriozitet kërcënimin. Luftëtarët e huaj, nuk janë një kërcënim i veçantë vetëm për Kosovën. Shumë vende në Evropë dhe Shtetet e Bashkuara janë të shqetësuara për rrezikun që përbëjnë ata. Është e rëndësishme për ne që të bashkëpunojmë për ta përballuar atë. Përsa i përket ekstremizmit islamik në Kosovë, unë takohem shpesh me qytetarë të ndryshëm që ngrejnë shqetësime për të. Unë do të thoja që kjo është një çështje më problematike tani, se sa para dy vjetësh, kur unë mbërrita në Kosovë. Është një çështje që kërkon një shumëllojshmëri masash; bashkëpunim rajonal, bashkëpunim të organeve të rendit, por po ashtu edhe zhvillim social ekonomik, që të rinjtë të kenë mundësira, që të mos tërhiqen nga ideologjia radikale. Cilat mendoni se janë arësyet e radikalizimit të tyre? Në qoftë se situata në Kosovë po përmirësohet, çfarë i motivon ata drejt radikalizmit? Është vështirë të thuash. Di që ka patur arrestime të disa imamëve që dyshohet se kanë rekrutuar njerëz për të marrë pjesë në këto luftra të huaja. Ky është një faktor, por nga ana tjetër, ka njerëz që rekrutohen edhe në vendet e zhvilluara. Duhet një përpjekje e përgjithshme e qeverisë, e shoqërisë për ta përballuar këtë fenomen. Ky nuk është Islami i Kosovës. Kosova ka një traditë tolerance fetare me të cilën mund të krenohet. Dhe këtë duan shumica e banorëve të saj. Duke punuar së bashku, kam besim se ata do të ndikojnë që të mos përhapet radikalizmi islamik. Siç përmendët ju, duhet një përpjekje e bashkërenduar nga të gjithë, por a po bëhet kjo në Kosovë? Në disa raste po, por mendoj se kjo është pa dyshim diçka me të cilën duhet të merren qeveria dhe parlamenti i ri, përfshirë kalimin e ligjit për pjesëmarrje në luftra të huaja, që u miratua vetëm në leximin e parë në parlament, por pa u miratuar përfundimisht. Ky është një ligj i rëndësishëm. Mendoj se në të ardhmen, veçanërisht me arrestimet e fundit, apo pamjet makabre që kemi parë nga ISIS, pamje barbare dhe çnjerëzore, në Kosovë është krijuar një hapësirë e re për një debat më të madh mbi këto çështje.",Ambasadorja amerikane në Kosovë përshëndet punën e autoriteteve në përgjigje të kërcënimit që paraqet radikalizmi islamik
"Autoritetet janë ende duke punuar për të përcaktuar identitetin e atyre që sulmuan Kapitolin më 6 janar, shumë prej të cilëve me sa duket ishin të motivuar nga teoritë e rreme të konspiracionit se ish Presidenti Donald Trump fitoi zgjedhjet e vitit 2020 por se iu mohua fitorja për shkak të manipulimeve të gjera në zgjedhje. Teoritë e konspiracionit shpesh mbështeten në analizimin e prerë të gjërave në të drejta dhe të gabuara, dhe kjo mund t'i shtyjë njerëzit të bëjnë veprime që mund të mos i kishin menduar kurrë më parë, thotë Peter Ditto, një profesor i shkencave psikologjike në Universitetin Irvine të Kalifornisë. ""Moralizimi i çështjeve i mobilizon njerëzit të veprojnë"", thotë ai. ""Nëse do të besoja se zgjedhjet amerikane ishin vjedhur nga fituesi legjitim, me siguri që do të sulmoja edhe Kapitolin. Është një veprim i llogjikshëm nëse kjo do të kishte ndodhur vërtet. Problemi është, se nuk ndodhi”. Sipas një studimi të Universitetit Emory botuar në revistën Journal of Personality, njerëzit që kanë më shumë gjasa të përqafojnë teoritë e konspiracionit janë më pak kërkues dhe shpesh shfaqin prirje narcisiste, të tilla si një ndjenjë e tepruar e vetë-rëndësisë, nevoja për vëmendje dhe admirim, marrëdhënie problematike, mungesë ndjeshmërie për të tjerët dhe që kanë një vetëvlerësim të brishtë. Nika Kabiri, eksperte në procesin e vendimmarrjes njerëzore pranë Universitetit të Uashingtonit në Siatëll, thotë se të gjithë tërhiqen potencialisht nga teoritë e komplotit, edhe pse disa shumë më tepër se të tjerët. “Ne të gjithëve na tërheqin potencialisht ato teori sepse të gjithë e urrejmë pasigurinë. Të gjithëve nuk na pëlqen ideja për të mos ditur pse ndodhin gjërat. Na bën të ndihemi sikur nuk kemi kontroll në botë. Ne duam shpjegim”, thotë ajo. ""Është një tendencë e natyrshme që truri i njeriut të kërkojë shpjegime"". Një teori konspirative është të fajësosh ose të shpjegosh një ngjarje të rëndësishme ose një grup rrethanash si një komplot sekret që zakonisht mendon se është organizuar nga njerëz të fuqishëm. Të menduarit në mënyrë konspirative gjithashtu mund të përqafojë idenë se nga publiku po mbahet një sekret i madh. Kur një personalitet i shquar, qoftë një regjisor filmi apo një president, përhap një teori konspirative, thotë ekspertja Kabiri, teoria e konspiracionit merr më shumë vëmendje. ""Njerëzit i përkrahin këto besime sepse ata janë tashmë të pakënaqur"", thotë ajo. “Ka diçka që duan, ndoshta, të shpjegojnë diçka që nuk u mbush mendjen dhe teoria u jep atyre një përgjigje për atë që e kanë parë si diçka të pabesueshme"". Kohët e pasigurive, si pandemia, mund të ndihmojnë në nxitjen e përhapjes së teorive të konspiracionit. ""Në veçanti njerëzit janë më të prirur ndaj mendimit konspirativ, janë të ndjeshëm ndaj këtyre teorive kur ndihen të kërcënuar dhe të shqetësuar, siç janë shumë njerëz tani,"" thotë zoti Ditto. “Kur bota duket konfuze dhe e pakuptueshme, si tani. Kur njerëzit janë të vetmuar dhe kërkojnë lidhje me të tjerët”. Sipas ekspertit Ditto njerëzit shpesh përqafojnë teori konsiprative sepse nuk mund të pranojnë shpjegime të thjeshta për ngjarje tronditëse që u ndryshojnë jetën. Një teori konspirative në lidhje me sulmet terroriste e 11 shtatorit thotë se kullat binjake në Nju Jork ranë nga një shembje e kontrolluar dhe jo se avionët u përplasën në to. Spekulimet e pavërtetuara në lidhje me pandeminë COVID-19 thonë se virusi doli nga një laborator kinez dhe ishte ndoshta një armë e sajuar biologjike. Shumë amerikanë e kanë të vështirë të besojnë se Presidenti John F. Kennedy, një figurë e rëndësishme politike, u vra nga një njeri i vetëm i armatosur, një djalë i thjeshtë, prandaj përqafojnë idenë e paprovuar se duhet të ketë pasur një komplot më të madh për të vrarë presidentin. Studiuesit e universitetit Emory zbuluan se njerëzit që kanë më shumë të ngjarë të përqafojnë teoritë konspirative janë shpesh më pak të pëlqyeshëm dhe më pak të ndërgjegjshëm, ndërsa shoqërohen nga ndjenja e së drejtës së patjetërsueshme, madhështia, depresioni dhe ankthi. ""Nëse jeni në një komunitet të ngushtë, qoftë në mediat sociale ose në jetën reale, me njerëz që i përmbahen të njëjtit besim, ekziston një përkushtim ndaj këtij besimi që është edhe më intensiv sesa nëse e ke menduar vetëm"", thotë Kabiri. Ditto thotë se një milion vjet evolucion i shtyn njerëzit të futen në grupe me njerëz që ndajnë të njëjtin mendim. “Ne jemi shumë fisnorë. Ne jemi vërtet të lidhur me njerëzit që janë si ne. Është shumë e pazakontë të kesh një vend ku supozohet të miqësohesh, të lidhesh dhe të bashkëpunosh me njerëz që nuk duken si ty dhe nuk kanë të njëjtat vlera”, thotë Ditto. “Eksperimenti Amerikan, në thelb, është një përpjekje për të punuar kundër të gjitha forcave të evolucionit dhe për t’i shtyrë njerëzit në këtë rrugë pozitive ku ata të bashkëpunojnë. Është shumë më e lehtë t’i ndash njerëzit"".","Sipas një studimi të Universitetit Emory botuar në revistën Journal of Personality, njerëzit që kanë më shumë gjasa të përqafojnë teoritë e konspiracionit janë më pak kërkues dhe shpesh shfaqin prirje narcisiste"
"NëShqipëri vazhdon të mbetet ende mister mbi vrasjen e deputetit të Partisë Socialiste Fatmir Xhindi mbrëmjen e së shtunës. Grupi hetimor idrejtuar nga proklurorët e krimeve të rënda nuk ka dhën asnjë hollësias mbi autorin e mundshëm dhe as mbi motivet, ndërkohë që në shtyp janëhedhur hipoteza të ndryshme Kur nuk janë mbushur ende 48 orë nga vrasja e deputeti Xhindi gjithshka duket se është e veshur në mister. Të paktën zyrtarisht askushnuk ka dhënë deri më tani ndonjë informacion më shumë sec u njoftuanatën e së shtunës. 250 mijë euro u ofruan për këdo që jep të dhëna qëdo të ndriconin ngjarjen, ndërsa duket se edhe personat e shumtë tëcilët u morën në pyetje nuk kanë dhënë elementë të mjaftueshëm apo tëasaj peshe që do të ndihmonin që hetimi të merrte një pistë të qartë.Në shtyp janë hedhur disa hipoteza që nga ato mbi mosmarrëveshje tëvjetra për çështje pronësie apo përplasje personale që deputeti mund tëketë patur. Megjithatë asnjë nuk ka gjetur një konfirmim zyrtar. Çështjapo hetohet nga prokurorët e krimeve të rënda të cilët shkuan nëvendngjarje menjëherë pas vrasjes që ditën e shtunë. Të gjithë duken tërezervuar në ngritjen e dyshimeve, që në një rast si ky, kur vrasësiështë zhdukur pa lënë gjurmë, mund të jenë të cfarëdollojshme.Prokuroria shqiptare gjendet kështu përpara një tjetër rasti ku prejsaj pritet shumë. Klasapolitike nuk kurseu përkufizimet e ashpra për të dënuar ngjarjen ndërsaautoritetet kanë premtuar angazhimin me të gjitha mjetet për të bërë tëmundur zbardhjen e ngjarjes. ""Një hetim shumë i kujdesshëm dhe vëniapërpara drejtësisë e autorit të krimit"" u kërkua dje edhe ngakomisioneri për Zgjerimin Olli Rehn. DeputetiXhindi sa kishte hyrë në oborrin e shtëpisë dhe zbriti nga makina kur uqëllua nga një breshëri automatiku. Përpjekjet e familjarëve të tij përta dërguar me urgjencë në spital nuk mundën ta mbanin në jetë 49vjecarin i cili kishte marrë plagë në pjesë të ndryshme të trupit. Njënumër i madh personash, politikanë të të gjithë krahëve dhe banorë tëzonës morrën pjesë dje në përcjelljen e deputetit socialist në banesëne fundit.",Grupi hetimor i drejtuar nga prokurorët e krimeve të rënda nuk ka dhënë asnjë hollësi as mbi autorin e mundshëm dhe as mbi motivet
"Në Shqipëri, megjithë pengesat e pandemisë, 60 studentë të gazetarisë në Universitetet e Shkodrës dhe Elbasanit prodhuan disa filma me mesazhe për drejtësinë sociale në komunitete të ndryshme. Ata u trajnuan nga kompania Rana Labs, me mbështetjen e USAID dhe ambasadës britanike. Në filmat e tyre ata hedhin dritë mbi padrejtësitë sociale, me të cilat përballen qytetarët shqiptarë, duke bërë thirrje për një shoqëri të drejtë. Miles Sedgwick është instruktor në kompaninë e produksionit Rana Labs dhe aktualisht banon në Uganda. Kompania e tij trajnon studentë kudo në botë si të prodhojnë filma të shkurtër ose dokumentarë. Të njëjtën gjë bëri edhe në Shqipëri, për të cilën thotë se më parë nuk kishte dëgjuar shumë. - thotë Miles. Ai foli me Zërin e Amerikës me Skype nga Uganda, ku aktualisht punon. thotë Miles.”. Një prej filmave u krijua nga 6 studentë mbi vështirësitë e komunitetit rom gjatë pandemisë. Por studentët patën edhe shumë ide të reja. - thotë Miles. Të tjerë dokumentarë të studentëve janë mbi paragjykimin e nënave të vetme, që u duhet të rrisin vetë fëmijën. Po ashtu vdekjet nga aksidentet rrugore, papunësia dhe emigrimi, përballimi i sëmundjeve kronike, zhdukja e profesioneve të vjetra, apo ruajtja e traditës përballë teknologjive moderne. Të gjithë këta filma të realizuar për 10 muaj nga studentë të gazetarisë në universitetet e Shkodrës dhe Elbasanit, janë përfshirë në projektin “Përtej Gardheve2’- si pjesë e projektit të USAID “Drejtësi për të Gjithë” në Shqipëri, dhe mbështetur nga ambasada britanike në Tiranë. thotë Ada Heqimi, koordinatore e mediave në projektin “Justice for All - USAID”. - thotë Miles. Largimi i të rinjve nga Shqipëria është ndër problemet e mëdha që I dhemb shoqërisë shqiptare. thotë Miles. - thotë Emiljano Kaziaj, drejtuesi i ekipit të medias në “Justice for All - USAID”. Midis dokumentarëve të studentëve është e vështirë të zgjedhësh, ato kanë nisur të mbledhin votat e para. Njerëzit mund t’i shohin në internet dhe madje mund të votojnë për secilin prej tyre, në ranalabs.com/festival. Nga mesi i janarit do të organizohet një festival filmi online, ku do të shpallen rezultatet.","""60 studentë nga Shkodra dhe Elbasani prodhuan filma dokumentarë për problemet e shoqërisë shqiptare, ku tregojnë se çfarë është drejtësia sociale për ta""."
"Në Tiranë, Kryeministri shqiptar Edi Rama, Presidenti serb Aleksandër Vuçiç dhe kryeministri maqedon Zoran Zaev zhvilluan sot Takimin e radhës të Nismës “Ballkani i Hapur”. Ata i bënë thirrje 3 vendeve të tjera të Ballkanit Perëndimor, Kosovën, Malin e Zi dhe Bosnje-Hercegovinën, që t’i bashkohen kësaj nisme. Gjatë Takimit u nënshkruan 5 marrëveshje mbi lëvizjen e lirë të punëtorëve, mbi identifikimin e udhëtarëve në kufi në sisteme të integruara, dhe mbi sigurinë ushqimore. Komisioneri i BE-së për zgjerimin, Oliver Varhejli, i nxiti këto tre vende që ta vazhdojnë këtë nismë. Një natë më parë përkrahës të ish kryetarit demokrat, Sali Berisha, zhvilluan një tubim proteste kundër nismës “Ballkani i Hapur” para selisë së qeverisë, duke e cilësuar atë si një nismë në dëm të Shqipërisë dhe Kosovës dhe i shërben vetëm mbizotërimit serb në rajon. Në Takimin e radhës të Nismës “Ballkani i Hapur” mori pjesë me një fjalë online edhe komisioneri Bashkimit Europian për zgjerimin, Oliver Varhejli, i cili vlerësoi këtë bashkëpunim të tre politikanëve Rama, Vuçiç dhe Zaev dhe ftoi vendet e tjera të rajonit të përfshihen në nismën e tyre. Komisioneri Varhejli theksoi se me nismën e tyre e kanë kuptuar rëndësinë e integrimit rajonal dhe kjo nismë mund të përshpejtojë integrimin ekonomik të rajonit me BE. Komisioneri Varhejli tha se kjo nismë është një tregon se rajoni është gati për integrimin dhe po e bën këtë. “Mund të më përfshini si mbështetës për Ballkanin e Hapur. Ne mendojmë se çdo bashkëpunim rajonal është i mirëpritur në të mirë të Ballkanit dhe të BE-së. Ftoj edhe 3 partnerët e tjerë të bashkohen në këtë nismë, e cila shton punësimin, ekonominë dhe mirëqenien dhe mund të ndryshojë realitetet në terren” - tha zoti Varhejli. Komisioneri Varhejli tha se vërtet nuk janë zhvilluar ende konferencat e para ndërqeveritare mes BE-së dhe Shqipërisë e Maqedonisë së Veriut, por ka ardhur koha që kjo të ndodhë dhe të sjellim në tryezë gjithë marrëveshjet. Ai shtoi se vetëm nga ky bashkëpunim dhe përmes bërjes konkrete të tregut të përbashkët rajonal mund të rritet me 1/3 Prodhimi i Brendshëm Bruto për secilin vend. Zoti Varhejli tha se janë mjaft të dobishme lehtësirat kufitare, njohjet e diplomave dhe dokumente të tjerë. “Nuk ka kuptim që të lidheni me rrugë e trena dhe të ndaloni gjatë në çdo kufi. Ju nxis të vazhdoni dhe shpresoj që edhe të tre partnerët e tjerë t’iu bashkohen” - theksoi komisioneri Varhejli. Në hapje të takimit kryeministri Edi Rama përsëriti thirrjen për tre vendet e tjera në këtë “nismë tërësisht përfshirëse”, sepse injekton dinamizëm në bashkëpunim rajonal. “Ballkani i Hapur është një aspiratë më shumë se sa një nismë. Çdo marrëveshje këtu i afron vendet tona me BE, ndaj vendet e tjera të Ballkanit perëndimor duhet të na bashkohen” - tha zoti Rama. Ai tha se marrëveshjet e sotme për lehtësimin e eksporteve, kafshëve të gjalla, shkëmbimin e lirë të punëtorëve dhe mallrave janë një tjetër hap do të garantojnë 4 liritë europiane. Gjatë konferencës për shtypin zoti Rama tha se marrëveshjet e sotme për sistemin e integruar elektronik të të shërbimeve, shkëmbimin e lirë të punëtorëve dhe mallrave, lehtësimin e eksport importeve për kafshët e gjalla, janë hapa të tjerë që garantojnë 4 liritë europiane dhe do të zbatohen sapo të hyjë viti ri. “Ballkani i Hapur është një njësi zbatuese e ideve dhe Procesit të Berlinit dhe e tregut të përbashkët rajonal, ndaj e përsërs thirrjen për tre vendet e tjera të Ballkanit perëndimor të bashkohen në këtë nismë” - tha zoti Rama. Presidenti Aleksandër Vuçiç tha se marrëveshjet e nënshkruara sot janë fryt i një pune të gjerë prej dy vjet e gjysmë. “Qëllimi i përbashkët është që qytetarët e këtij rajoni të jetojnë më mirë në bashkëpunim me njëri tjetrin dhe në këtë bashkëpunim janë të mirëpritur të gjithë” - tha ai. Zoti Vuçiç tha se kjo nismë është shumë më e madhe se tre politikanë së bashku. “Kjo është një nismë, që do të përgatitë të ardhmen e fëmijëve tanë, të lidhim qytetarët tanë me njëri tjetrin, ata që deri dje kanë menduar më shumë për të shkuarën se sa për të ardhmen”. Edhe ai theksoi se ky është një proces gjithëpërfshirës dhe vendet e tjera janë të mirëpritura. “Nëse duan, ata janë të mirëpritur, por nuk kemi pse t’u kërkojmë ndjesë atyre pse ata nuk duan. Ata duhet t’u shpjegojnë qytetarëve të tyre pse nuk janë këtu. Kur të shohin përfitimet ata do të vijnë” - tha zoti Vuçiç. Kryeministri Zoran Zaev tha se së bashku janë hedhur hapa të dukshëm, dhe se nisma është e hapur për të gjithë vendet në rajon. “Duhet të tregojmë se ne në Ballkanin perëndimor dimë të punojmë së bashku dhe dimë të arrijmë suksese së bashku - tha ai. Kosova refuzon të bëhet pjesë e Nismës “Ballkani i Hapur” meqë, siç thuhet, nuk mund të pajtohet të bëhet pjesë e nismave që mund të duken si zëvendësim i proceseve integruese evropiane. Udhëheqësit e Kosovës thanë se nuk mund të bëhen pjesë e nismave që në themel nuk e kanë parimin e barazisë, meqë Serbia refuzon të njohë pavarësinë e Kosovës. Kryeministri i Kosovës Albin Kurti në disa raste ka theksuar se nisma më shumë i ngjan një Ballkani që është i hapur ndaj ndikimeve nga Lindja, veçmas nga Rusia dhe Kina dhe nuk është në pajtim me vlerat perëndimore të demokracisë dhe sundimit të ligjit. Një natë më parë ish kryetari demokrat Sali Berisha dhe mbështetës të tij zhvilluan në kryeqytetin shqiptar një tubim proteste kundër projektit “Ballkani i hapur” dhe vizitës në Tiranë të presidentit serb Aleksandër Vuçiç. Zoti Berisha dhe folës të tjerë në tubim theksuan se kjo nuk ishte një protest kundër bashkëpunimit rajonal, por një protestë kundër projektit serbomadh për mbizotërimin serb në rajon në kurriz të popujve të Ballkanit perëndimor dhe kundër përpjekjeve për të shndërruar Ballkanin në zonë influence të Rusisë dhe Putinit. Manifestimi u zhvillua qetësisht, me përjashtim të djegies të disa flamujve serbë prej disa grupesh të vogla protestuesish.","""Çdo bashkëpunim rajonal është i mirëpritur në të mirë të Ballkanit dhe të BE-së. Open Balkan shton punësimin, ekonominë dhe mirëqenien” - tha komisioneri i BE-së për zgjerimin, Oliver Varhejli."
"Ambasadori amerikan në Rusi Jon Huntsman Jr. i paraqiti Presidentit Donald Trump dorëheqjen, duke sinjalizuar përfundimin e mandatit të tij dy vjeçar. Në letrën e tij zoti Huntsman falënderon presidentin për """", siç shkruan ai. Dorëheqja hyn në fuqi më 3 tetor. Zoti Huntsman, anëtar i Partisë Republikane, la detyrën e guvernatorit të shtetit të Jutas në 2009-n, kur ish-Presidenti Barack Obama e emëroi atë si ambasador në Kinë. Një vit më parë ai ishte rizgjedhur për një mandat të dytë si guvernator. Presidenti i dhomës së biznesit të qytetit Salt Lejk, i cili ka punuar me zotin Huntsman kur ai ishte gurvernator, tha se ai planifikon të kthehet në shtetin e tij dhe se sipas njoftimeve po sheh mundësinë për të kandiduar sërisht si guvernator. Agjencia shtetërore ruse e lajmeve “Tass” citoi një zëdhënës të ministrisë së Jashtme i cili vlerëson profesionalizmin e zotit Huntsman, por shton se ""situata e brendshme politike në SHBA e bëri të pamundur zhvillimin e plotë të lidhjeve dypalëshe"". Rrjeti televiziv CNN njoftoi se presidentët e të dy vendeve diskutuan rreth nevojës për një ambasador të ri amerikan në Rusi gjatë një telefonate të zhvilluar javën e kaluar. Por sipas CNN-it dy udhëheqësit nuk kishin përmendur ndonjë emër për zëvendësimin e zotit Huntsman. Jon Huntsman ka shërbyer gjithashtu si ambasador i SHBA-së në Singapor në fillim të viteve 1990 si dhe si zëvendës përfaqësues për tregtinë gjatë administratës së ish-presidentin George W. Bush.","Ambasadori Jon Huntsman po shqyrton mundësinë për të konkurruar si guvernator i shtetit të tij, Jutah. Dorëheqja e tij nga posti i ambasadorit hyn në fuqi më 3 tetor."
"Studiuesit në Universitetin e Uashingtonit po kërkojnë ndihmën e të apasionuarve të videolojrave për të krijuar ilaçet e së ardhmes. Përmes një loje të veçantë të quajtur ""Fold-it"", lojtarët konkurrojnë kundër njëri-tjetrit për të krijuar proteina të reja, disa prej të cilave mund të ndihmojnë një ditë për të shpëtuar jetë njerëzish. Korrespondenti i Zërit të Amerikës, Kevin Enochs sjell hollësitë. Kjo është një lojë e krijuar nga studiues të mjekësisë në Universitetin e Uashingtonit. Ajo quhet ""Fold it"" dhe është një lojë tre dimensionale me bashkim pjesësh. thotë Brian Koepnick nga Universiteti i Uashingtonit. Proteinat janë zinxhirë të gjatë amino-acidesh që kryejnë funksione të rëndësishme brenda trupit të njeriut. thotë Brian Koepnick nga Universiteti i Uashingtonit. Por, kur proteinat palosen në mënyrë të gabuar, ato mund të shkaktojnë alergji dhe sëmundje të ndryshme si fibroza cistike. Për luftimin e këtyre sëmundjeve, studiuesit si Brian Koepnick i Universitetit të Uashingtonit duhet të kuptojnë se si duhet të palosen proteinat. Dhe kjo mund të jetë e vështirë madje edhe për një super kompjuter. thotë Brian Koepnick nga Universiteti i Uashingtonit. Dhe në këtë fazë mund të përdoret loja Fold.it. Lojtarëve u kërkohet të bashkojnë pjesët e proteinave për t'i bërë ato të funksionojnë si duhet. Sa më mirë që ato palosen ose bashkohen, aq më i mirë është rezultati. Lojtarët më përvojë të gjatë si Susan Kleinfelter mund të jenë po aq të mirë në këtë proces sa edhe vetë kompjuterët. thotë Susan Kleinfelter, pjesëmarrëse në lojën Fold.it. Zoti Koepnick thotë se lojtarët janë përmirësuar shumë dhe studiuesit u kanë kërkuar rreth 75 mijë lojtarëve që të krijojnë prototipe të proteinave që mund të trajtojnë sëmundjet si sida. , thotë zoti Koepnick. Nëse jeni të interesuar të luani, thjesht shtypni ""fold-pikë-it"" në internet dhe shkarkoni lojën.","Studiuesit në Universitetin e Uashingtonit, përmes lojës kompjuterike Fold.it shpresojnë të mësojnë më shumë mbi funksionimin e proteinave"
"Çdo vit, Libraria e Kongresit këtu në Shtetet e Bashkuara përzgjedh 25 këngë, të cilat janë krijuar të paktën 10 vjet më parë e që cilësohen me vlera “kulturore, historike dhe estetike”, për t’iu shtuar Regjistrit Kombëtarë të Regjistrimeve. Profesori Longhair ishte një prej artistëve më të rëndësishëm të skenës së Nju Orlinsit për dekada të tëra, me stilin e tij të interpretimit në piano, të ndikuar nga emra të mëdhenj të muzikës. Regjistrimi i vitit 1953 me titull “Tiptina” i është bashkangjitur Regjistrit Kombëtar të Regjistrimeve, sëbashku me disa regjistrime që datojnë fillimin e shkeullit të 19. Gjithashtu këtë vit në këtë Regjistër u shtua dhe një këngë që përçau gratë amerikane. Disa ishin të zemëruara me mesazhin e këngës, “Stand by your man”. Përshkrimi i kësaj kënge në Librarinë e Kongresit thotë se “kënga flet për dobësinë e burrave, forcën e grave të tyre, dashurinë, besnikërinë dhe mbështetjen”. Pavarësisht se si mund të ndjehesh nga mesazhi i këngës së Tammy Wynette, nuk ka dyshim se kjo këngë është një këngë klasike kantri amerikan, me një kor që e shoqëron atë. Regjistri Kombëtar i Regjistrimeve është rezultat i Aktit të Ruajtjes Kombëtare të Regjistrimeve të vitit 2000, i cili kishte si synim të zhvillonte një program kombëtar për të ruajtur trashëgiminë e tingujve amerikanë. Futjet e reja të pjesëve, një procedurë e përvitshme, përzgjidhen nga rëndësisa kulturore. Jo të gjitha janë këngë: Këtë vit lista përfshin tingullin e parë të prodhuar mekanikisht i cili quhet “fonoautogram” si dhe një meshë fetare të vitit 1963 të mbajtur nga Reverend C.L Franklin, i atii i Aretha Franklinit. Përpara se bija e tij të bëhej e famshme, ai ishte ndër pak priftërinjtë që mbanin mesha, që i regjistronte ato plotësisht dhe më pas i nxirrte për shitje. Por në këtë listë ka dhe një pjesë të historisë së Zërit të Amerikës! Nga viti 1954 deri në vitin 1996, Willis Conover drejtoi programe për muzikën Xhaz tek Zëri i Amerikës, duke përçuar muzikën xhaz në vende, ku xhazi i ishte i ndaluar. Intervistat e tij me muzikantë të tillë si Duke Ellington, Billie Holliday, Stan Getz e të tjerë janë tashmë pjesë e Regjistrit Kombëtar të Regjistrimeve në Librarinë e Kongresit. Sipas zyrtarëve të Librarisë së Kongresit, këto intervista janë të rëndëishme sepse ato janë “ mundësia e parë për të dëgjuar mendimet e këtyre artistëve të mëdhenj të xhazit, të cilët u rritën sëbashku me muzikën e tyre”. Përzgjedhja për regjistrin Kombëtar të Regjistrimeve përfshin gjithë spektrin muzikor. E famshmja “Take me out to the bollgame” është kënga që dëgjohet më shpesh. Këtë vit janë shtuar gjitahshtu dhe pjesa solo e Al Green ”Let’s stay together”. Për më shumë informacione rreth materialeve muzikore të përzgjedhura këtë vit, mund të vizitoni faqen e Librarisë së Kongresit me adresën .",Regjistrimet i përkasin periudhës para 10 vjetësh dhe konsiderohen me vlera historike kulturore dhe estetike
"Presidenti i Kosovës, Hashim Thaçi, tha të hënën në Prishtinë se është e pa drejtë dhe e pa pranueshme që 20 vjet pas luftës, barra e fajësisë për përdhunimet gjatë saj të vazhdojë të bjerë mbi të mbijetuarit e kësaj dhune, dhe jo mbi kryerësit e saj. Ai i bëri këto komente gjatë një konference të organizuar nga Bashkësia Islame e Kosovës, me moton “Të gjithë së bashku me një zë”, që mblodhi për herë të parë përfaqësuesit e bashkësive fetare përveç Kishës Ortodokse Serbe, në mbështetje të të mbijetuarve të përdhunimeve gjatë luftës. “”, tha zoti Thaçi. Kryetari i Bashkësisë Islame të Kosovës, myftiu Naim Tërnava, tha se shoqëria është vonuar shumë në trajtimin e duhur të të mbijetuarve të përdhunimeve gjatë luftës. “”, tha ai. Ai bëri thirrje që të gjithë duke filluar nga familja, e deri te institucionet shtetërore t’i nderojnë e mbështesin viktimat e këtij krimi. ""”, tha zoti Tërrnava. Përfaqësuesi i Kishës Katolike, Dom Lush Gjergji, tha se të mbijetuarit e përdhunimeve gjatë luftës nuk duhet të heshtin, por as rrethi i tyre nuk duhet të heshtë siç ka bërë deri tash. “”, tha ai. Ende nuk dihet numri i saktë, por besohet se mijëra ishin viktima të përdhunimeve nga forcat serbe gjatë luftës në Kosovë. Thuhet se numri i tyre mund të jetë rreth 20 mijë, por numri i saktë mbase nuk do të mësohet kurrë dhe rrëfimet rreth tyre deri vonë ishin shumë të pakta për shkak të frikës nga stigmatizimi. Deri tash askush nuk është dënuar për këtë krim, ndonëse është i dënueshëm me ligjet vendase e ndërkombëtare.","Në Prishtinë, udhëheqës institucionesh shtetërore dhe të bashkësive fetare, kërkuan mbështetje dhe drejtësi për viktimat e përdhunimeve gjatë luftës."
"Një nga senatorët që kanë shprehur shqetësim të veçantë për gjendjen e pakicës serbe në Kosovë është George Voinovich. Në një intervistë që i dha Zërit të Amerikës, senatori tha se në procesin e bisedimeve për statusin, prania e KFOR-it do të ketë rëndësi të veçantë për garantimin e sigurisë: ""Mendoj se ka rëndësi që të dyja palëve t’u ofrohen stimuj të fuqishëm që ato të arrijnë një farë kompromisi, tha senatori Voinovich. Ka gjithashtu rëndësi të jashtëzakonshme që Shtetet e Bashkuara të kenë praninë e tyre në tryezën e bisedimeve. Në këto kushte, prania e KFOR-it është më e rëndësishme se asnjëherë më parë në mënyrë që udhëheqësit serbë, të cilëve do t’u kërkohet të bëjnë disa lëshime, të mund t’i garantojnë popullit serb se manastiret dhe objektet e trashëgimisë historike si dhe të drejtat e pakicave në Kosovë do të mbrohen pasi në Kosovë ekziston kjo forcë ushtarake. Kjo gjithashtu do t’u dërgonte një sinjal atyre njerëzve që mendojnë se mund t’i realizojnë qëllimet e tyre me anë të imponimit dhe pa u ndëshkuar."" ""Veç kësaj, tha senatori Voinovich, mendoj se ka rëndësi që Serbisë dhe Malit të Zi t’i ofrohen disa stimuj ekonomikë, siç janë perspektiva që ato të bëhen pjesë e Bashkimit Evropian dhe e Natos në të ardhmen, gjë që do të përmirësonte nivelin e tyre të jetesës. Po kështu edhe për kosovarët, në mënyrë që njerëzit e moderuar në Kosovë të mund t’u thonë vëllezërve dhe motrave të tyre se çështja e statusit do të zgjidhet, ndoshta jo pavarësi tani, por do të ecet drejt këtij objektivi dhe kjo do të përmirësonte standartin e jetesës. Megjithatë do të ishte naive të mendohej se kjo do të jetë e lehtë,"" tha senatori Voinovich. Ndërsa anëtari i Dhomës së Përfaqësuesve, George Radanovich thotë se rruga drejt përcaktimit të statusit do të jetë e vështirë. ""Mendoj se në çështjen e statusit të Kosovës duhet ecur me shumë kujdes. Në rast se do të kërkohet të krijohet një shtet i pavarur i Kosovës pa rrezikuar sigurinë e asnjërit, përfshirë sigurinë e pakicës serbe, kjo mendoj se do të jetë e vështirë. Komuniteti ndërkombëtar duhet të garantojë se çdo vetvendosje për Kosovën nuk do të shkaktojë trazira dhe nuk do të çojë në vdekjen e qytetarëve të pafajshëm."" Zoti Radanovich thotë se alternativat për sa i përket statusit të Kosovës janë pavarësi në aspektin afatgjatë ose pavarësi nën mbikqyrjen e OKB-së për një kohë të gjatë. Megjithëse ata qysh tani e kanë sistemin e tyre të qeverisjes dhe një forcë policore, mendoj se një prani e OKB-së për një farë kohe gjatë pavarësisë do të garantonte mbrojtjen e jetës së qytetarëve të pafajshëm.",Deputetët shprehen se çdo zgjidhje e statusit duhet të përfshijë garanci për mbrojtjen e të drejtave të pakicave dhe të objekteve të ty
"Ambasadori i delegacionit të Bashkimit Europian në Tiranë, Helmut Lohan i dorëzoi Kryeministrit Sali Berisha pyetësorin mbi bazën e të cilit Komisioni Europian do të përgatisë opinionin mbi kërkesën e Shqipërisë për anëtarësim në BE dhe bëri thirrje për kapërcimin e ngërçit të tanishëm politik në vend. Zoti Lohan tha se pyetësori është një një hap i ri historik në marrëdhëniet Shqipëri-BE. Fjala është për mbi 2 mijë pyetje të përfshira në 384 faqe përmes të cilave autoriteteve shqiptare do t’i kërkohet shpjegim për ecurinë e vendit në të gjitha fushat dhe përputhshmërinë me kriteret e anëtarësimit. Zoti Lohan tha se pyetësori është tregues i seriozitetit me të cilin Bashkimi Europian përpiqet të mbledhë informacionin. Ai tha se Komisioni Europian do t'i analizojë përgjigjet me kujdes të madh dhe do të bëjë vlerësimin e ecurisë në të gjitha fushat, pëfshirë sundimin e ligjit, luftën kundër korrupsionit dhe krimit të organizuar. Ambasadori i BE-së bëri thirrje që reformat për intergrimin në BE duhet të bazohen mbi një konsensus sa më të gjerë. Në një referencë të qartë për mungesën e opozitës në kuvend, zoti Lohan theksoi se vendi për debat politik është brenda parlamentit. Ai tha se Bashkimi Europian u bën thirrje të gjitha partive politike të ndjekin dialogun kontruktiv, duke përfshirë atë në parlament dhe uroi që ngërçi politik të kapërcehet brenda këtij viti ose në fillim të vitit të ardhshëm. Më 16 nëntor Këshilli i Ministrave të BE miratoi kërkesën e Shqipërisë, e cila ishte dorëzuar që në fund të muajit prill. Autoritetet shqiptare kanë deklaruar prej kohësh se ata kanë kryer të gjitha përgatitjet për të nisur menjëherë nga puna me pyetësorin. Kjo fazë e procesit zgjat përgjithësisht deri në 18 muaj, por qeveria shqiptare ka deklaruar se shpreson ta përmbyllë dhe të marrë statusin e vendit kandidat brenda vitit të ardhshëm. //ii",Ambasadori i BE-së në Shqipëri bëri thirrje që reformat për intergrimin në BE të bazohen mbi një konsensus të gjerë dhe theksoi se vend
"Në Hungari, ekipet e shpëtimit vazhdojnë punën për të pastruar rrjedhjen toksike që shkaktoi vdekjen e të paktën katër personave dhe lëndimin e 120 të tjerëve. Zyrtarët thanë sot se po pastrojnë rrugët dhe shtëpitë një ditë pas rrjedhjes toksike nga një uzinë alumini. Autoritetet thanë se gati 700 mijë metra kub mbjetje vërshuan në tre fshatra në afërsi të qytetit Devesher pas çarjes së një rezervuari. Tre persona ende figurojnë të zhdukur. Bashkimi Evropian shprehu shqetësim se mbetja toksike që rrodhi në Hungari mund të shndërrohet në një katastrofë ekologjike në vende të tjera. Zëdhënësi i Komisionit Evropian për Mjedisin Joe Hennon tha sot se Bashkimi Evropian po qëndron i gatshëm të ndihmojë në se katastrofa merr përmasa më të mëdha. Me Danubin pranë që përshkon Kroacinë, Serbinë, Rumaninë, Bullgarinë, Ukrainën dhe Moldavinë para se të derdhet në Detin e Zi, ekziston mundësia që mjedisit t’i shkaktohet një dëm serioz. thotë zëdhënësi i Komisionit Evropian për mjedisin Joe Hennon. Qindra njerëz u evakuuan pas katastrofës e cila ndodhi të hënën, kur një rezervuar gjigand shpërtheu në uzinën metalike në Ajka, qytet rreth 160 kilometra në jugperëndim të Budapestit. Autoritetet hungareze kanë shpallur gjendjen e jashtëzakonshme, duke e quajtur derdhjen një katastrofë ekologjike që mund të kërcënojë Danubin.",Bashkimi Evropian shprehu shqetësim se mbetja toksike mund të shndërrohet në një katastrofë ekologjike në vende të tjera
"Nën një diell verbues, Presidenti Bush dhe Presidenti Hu kaluan në revistë truprorjen e nderit në pjesën jugore të oborrit të Shtëpisë së Bardhë. Ceremonia ishte pjesë e protokollit të pritjeve zyrtare dhe kjo ishte vizita e parë zyrtare e Presidentit Hu në Uashington. Tregëtia ishte në krye të rendit të ditës së bisedimeve. Volumi tregëtar mes dy vendeve arrin në 285 miliardë dollarë në vit, por hendeku tregëtar po thellohet, duke kapur shifrën 202 miliardë dollarë në favor të Kinës. Duke theksuar se dy vendet janë të angazhuara për të zgjeruar tregëtinë, Presidenti Bush thotë se tregëtia mes tyre duhet të jetë e balancuar më mirë. “Marrëdhëniet tona tregëtare mund të bëhen më të forta, ndërsa Kina miraton ligje që do të lejonin firmat amerikane të konkurrojnë në Kinë me të njejtën lehtësi që firmat kineze konkurojnë këtu në Shtetet e Bashkuara”. Presidenti Bush thotë se tregëtia e lirë është pjesë e statusit të Kinës si anëtare e përgjegjshme e sistemit ekonomik botëror dhe një vend kryesor në tregëtinë botërore. Duke folur përmes një përkthyesi, Presidenti Hu tha se do të vazhdojë përpjekjet për reformimin e sistemit të këmbimit të monedhës kineze për të hapur më tej tregjet kineze, për të shtuar importet dhe për të forcuar ligjet për të drejtat e autorit. “Ne do të vazhdojmë të ndjekim strategjinë e shtimit të kërkesës së brendshme për të patur zhvillim ekonomik dhe social të balancuar dhe të shpejtë. Kjo do të shtojë mundësitë për thellimin e bashkëpunimit ekonomik midis Kinës dhe Shteteve të Bashkuara”. Presidenti Hu tha se është gati të çojë përpara dialogun bazuar në parimin e respektit reciprok dhe barazisë për të përmirësuar “kauzën botërore për të drejtat të njeriut”. Gjendja e të drejtave të njeriut në Kinë ka qënë vazhdimisht burim përplasjesh midis dy vendeve dhe Presidenti Bush ka bërë thirrje për liri më të mëdha individuale. Me shtimin e marrëdhënieve mes dy vendeve, presidenti Bush tha se udhëheqësit e tyre mund të jenë të hapur rreth mosmarrëveshjeve dhe se ai do të vazhdojë të këmbëngulë në çështjen e të drejtave të njeriut. Komentet e Presidetit Hu në mjediset e Shtëpisë së Bardhë u ndërprenë për pak kohë nga një protestues që thërriste me zë të lartë se ditët e Presidentit Hu janë të numëruara dhe që i kërkonte Presidentit Bush t’i kërkonte homologut kinez të merrte masa që anëtarët e lëvizjes shpirtërore Falun Gong të mos ndiqen nga autoritetet. Presidenti Bush, me një pamje disi të shqetësuar në fytyrë nga protestuesja, i tha presidentit Hu të vazhdonte fjalimin. Më pas protestuesja u largua nga autoritetet. Jashtë Shtëpisë së Bardhë ndërkohë vazhdonin protesta të ngjashme. Anëtarja e lëvizjes Falun Gong, Chi Hwan, tha se dëshironte që Presidenti Bush ta ngrinte këtë çështje me udhëheqësin kinez. “Shpresoj që Presidenti Bush ta përmendë këtë çështje, ndjekjen që u bëhet anëtarëve të kësaj lëvizjeje në Kinë, dhe t’i kërkojë zotit Hu t’i japë fund kësaj praktike. Kjo është një çështje shumë serioze”. Nga ana tjetër e rrugës, përkrahës të Partisë Komuniste të Kinës kishin organizuar një koncert me valle tradicionale kineze dhe përshëndesnin vizitën e Presidentit Hu. Një prej tyre thotë se administrata e Presidentit Hu ka arritur përparime të mëdha duke përmirësuar jetën e popullit kinez. “Ne jemi të kënaqur me atë që ka bërë qeveria kineze për të përmirësuar rritjen ekonomike dhe për të përmirësuar marrëdhëniet me vendet e tjera të botës.” Presidenti Bush tha se ai e vlerëson rolin e Kinës për organizimin e bisedimeve 6-palëshe që synojnë të bindin Korenë e Veriut të heqë dorë nga programi i saj bërthamor. Në bisedime, ku marrin pjesë Shtetet e Bashkuara, Kina, Japonia, Rusia, Koreja e Jugut, Koreja e Veriut është arritur pak pëparim. Presidenti Bush i bëri thirrje udhëheqësit kinez të përdorë ndikimin e tij tek Pheniani drejt synimit për të patur një gadishull korean pa armë bërthamore. //az//","Një grup i madh protestuesish, të mbledhur para Shtëpisë së Bardhë, demonstrojnë kundër gjendjes së të drejtave të njeriut në Kinë"
"Partitë opozitare në Kosovë, vendosën të martën tenda në qendër të Prishtinës, përballë qeverisë, për të hapur një periudhë të re protestash. Kryetari i lëvizjes Vetëvendosje, Visa Ymeri, tha se ""”. Udhëheqësit e partive opozitare thanë se kanë marrë leje për vendosjen e tendave nga komuna e Prishtinës, kryetar i së cilës është Shpend Ahmeti nga lëvizja Vetëvendosje. ""”, tha Ramush Haradinaj, kryetar i Aleancës për Ardhmërinë e Kosovës. Kryetari i Nismës për Kosovën, Fatmir Limaj, u bëri thirrje qytetarëve për një protestë paqësore. """", tha zoti Limaj. Që nga shtatori i vitit të kaluar, opozita ka bllokuar punën e parlamentit duke kundërshtuar marrëveshjen për asociacionin e komunave me shumicë serbe sikurse edhe atë të arritur me Malin e Zi për shënimin e kufirit. Qeveria e Kosovës u bëri sërish ftesë partive opozitare që çdo shqetësim të tyre ta diskutojnë në parlamentin e Kosovës. Por, partitë opozitare thonë se qeveria duhet të largohet në dritën e vlerësimeve të Gjykatës Kushtetuese mbi marrëveshjen e arritur me Serbinë për asociacionin e komunave me shumicë serbe në Kosovë. Në dhjetor të vitit të kaluar Gjykata tha se marrëveshja në pjesën më të madhe të saj nuk është në përputhje me Kushtetutën e Kosovës. Opozita i dha këtë javë qeverisë afat që deri më 27 shkurt që të largohet për t’u hapur rrugën zgjedhjeve të parakohshme. Po ashtu, partitë opozitare kanë paralajmëruar forma të ndryshme të kundërshtimit të zgjedhjes së presidentit të ri të Kosovës, që sipas Kushtetutës duhet të përmbyllet deri më 7 mars. Opozita është shprehur kundër mundësisë që kryetari i Partisë Demokratike Hashim Thaçi të jetë president i ri që do të pasojë presidenten aktuale Atifete Jahjaga, mandati i së cilës skadon më 7 prill.",Partitë opozitare thanë se nga e marta do të fillojnë protestat e vazhdueshme përballë qeverisë së Kosovës.
"Të hënën një gjykatë në Rusi dënoi udhëheqësin e opozitës dhe blogerin e anti-korrupsionit, Alexei Navalny me pesëmbëdhjetë ditë burg për rezistencë ndaj policisë dhe me një gjobë prej 20.000 rublash, rreth 350 dollarë amerikanë, për organizim të protestave masive në Moskë. Alexei Navalny i hodhi poshtë pretendimet zyrtare se protesta e mbajtur të dielën pasdite, ishte e paligjshme. zoti Navalny citohet nga agjencia shtetërore ruse e lajmeve TASS të ketë thënë në gjykatë. Zëdhënësi i Kremlinit, Dmitry Peskov, të hënën tha se autoritetet e Moskës ofruan dy vende alternative për organizatorët, sipas agjencisë së lajmeve Interfax. tha ai. Zoti Peskov i quajti protestuesit provokatorë, në kërkim të nxitjes së dhunës dhe akuzoi organizatorët se kanë shfrytëzuar fëmijët, duke pretenduar se shumë prej tyre janë paguar për të marrë pjesë në protestë. Ai nuk tha prova për këtë pretendim. Avokati i zoti Navalny tha se do ta apelojë vendimin. Organizatorët thanë se të dielën u mbajtën demonstrata kundër korrupsionit në më shumë se 80 qytete në të gjithë Rusinë. Ato ishin protestat më të mëdha anti-qeveritare pa leje në Rusi që nga protestat masive të viti 2011-2012 kundër manipulimit të zgjedhjeve dhe kthimit të Vladimir Putinit në presidencë. Protesta u zhvillua në 17-vjetorin zgjedhjes së Vladimir Putinit për herë të parë si president i vendit. Qindra protestues paqësorë u ndaluan në Moskë, disa brutalisht u tërohoqën zvarrë në tokë vetëm për shkak se po mbanin parulla që kritikonin autoritetet dhe korrupsionin. Alexei Navalny u arrestua pasi mbërriti në protestën që po mbahej në rrugën Tverskaya pranë Sheshit Pushkin në qendër të Moskës. Disa vëzhgues dhe gazetarë gjithashtu thuhet se u ndaluan. Uashingtoni ka ""dënuar ashpër"" arrestimin e protestuesve, përfshirë Alexei Navalny-in. tha përmes një deklarate zëdhënësi i Departamentit të Shtetit, Mark Toner. Ai tha se së Shtetet e Bashkuara janë të ""tronditura"" nga arrestimi i zotit Navalny, i cili ka njoftuar planet për të kandiduar për president në zgjedhjet e vitit 2018. Zëdhënësi i Shtëpisë së Bardhë Sean Spicer tha se populli rus meriton një qeveri që mbështet një Ngjarja e së dielës tha Boris Kagarlitsky, drejtor i Institutit për Studime të Globalizimit dhe Lëvizjeve Sociale. Një numër i madh protestuesish ishin të rinjë rusë, studentë universiteti. Disa analistë thonë se kjo mund të jetë një tregues se Kremlini dhe elita politike është duke humbur lidhjen me brezin e ri. tha Mikhail Chernysh, zëvendës drejtor i Institutit të Sociologjisë. Protestat u nxitën nga hetimi që po zhvillonte udhëheqësi i opozitës, Alexei Navalny mbi dyshimet për korrupsion nga kryeministri Dmitry Medvedev. Fondi për Luftimin e Korrupsionit, një organizatë që drejtohet nga zoti Navalny, publikoi rezultatet e hetimit në një video në YouTube ku tregohen prona që mendohet se zotërohen nga kryeministri Medvedev. Videoja ka marrë mbi 11 milionë klikime. Në gjykatë të hënën, zoti Navalny kërkoi që kryeministri Medvedev të merrej në pyetje. Medvedev ende nuk ka bërë komente për këto akuza. thotë zoti Kagarlitsky. Alexei Navalny të hënën u tha gazetarëve në gjykatë se përsëri do t’u bëjë thirrje njerëzve të protestojnë, duke thënë se autoritetet mund të ndalojnë mijëra, por jo dhjetëra mijëra apo miliona njerëz.","Sipas analistëve, protesta e së dielës është një tregues se rusët janë të lodhur nga korrupsioni dhe problemet e tjera politike dhe sociale"
"Në Shqipëri, nisi sot seanca në Gjykatën e Apelit për Krimet e Rënda, për masën e sigurisë ndaj ish ministrit të Brendshëm Saimir Tahiri, ndaj të cilit dy javë më parë, Gjykata e Shkallës së parë kishte konfirmuar mësën e arrestit në shtëpi. Ndaj zotit Tahiri Prokuroria ka ngritur akuzën për “Trafikim të narkotikëve, në bashkëpunim, në formën e grupit të strukturuar kriminal”, dhe “Korrupsion pasiv i funksionarëve të lartë shtetërorë”. Seanca e sotme vjen pas ankimit të bërë si nga zoti Tahiri ashtu dhe nga Prokuroria. Ish ministri i Brendshëm, kërkon që t’i hiqet arresti në shtëpi pasi siç u shpreh pas vendimit të mëparshëm avokati i tij mbrojtës Maksim Haxhia “ ish ministri gjatë gjithë kësaj kohe ka dëshmuar se nuk i shmanget drejtësisë dhe se ai vetë ka dhënë vullnetarisht dorëheqjen nga mandati deputetit”. Nga ana e saj Prokuroria kërkon arrestin me burg për zotin Tahiri. Gjatë seancës në Gjyatën e Shkallës së parë, prokurorët e çështjes deklaruan se kanë prova të reja që dëshmojnë për lidhjet e zotit Tahiri me vëllezërit Habilaj dhe grupin e tyre i cili u godit në Itali, tetorin e shkuar. Prokurorët thanë se disponojnë fakte se Tahiri ka qenë në shoqërinë e Habilajve e madje se është ndërhyrë dhe në sistemin TIMS, të policisë që rregjistron hyrje daljet nga vendi, për të fshirë lëvizjet e Moisi Habilajt, një prej të arrestuarve në Itali. Mbrëmë ambasadori amerikan Donald Lu deklaroi për portalin e informacionit “Balkanëeb” se “kemi dëgjuar disa raportime nga burime të pavarura për presione serioze në këtë çështje, përfshirë edhe rryshfete që u janë ofruar gjykatësve”. Ai i bëri “thirrje shoqërisë civile dhe medias që ta vëzhgojnë këtë çështje me vëmendje, në mënyrë që vendimi të bazohet mbi provat dhe ligjin dhe jo mbi presione, kërcënime apo para. Askush nuk është mbi ligjin”, theksoi ambasadori amerikan. Duke komentuar deklaratën e zoti Lu, avokati i zotit Tahiri tha sot se mesazhi i tij “ishte shumë i rëndësishëm që gjykata të gjykojë në prova dhe ligj, dhe nëse ndodh kështu Tahirit sot duhet t’i hiqet masa e arrestit në shtëpi”. Hetimet ndaj ish ministrit të Brendshëm, nisën tetorin e shkuar, nën dyshimet se kishte lidhje me grupin e vëllezërve Habilaj, kushërinj të tij, të cilët ishin pjesë e një organizate italo-shqiptare e cila trafikonte marijuanë nga Shqipëria drejt Italisë. Hetimet u hapën menjëherë pasi autoritetet italiane goditën këtë organizatë në Catania, ndërsa në përgjimet e kryera, emri i tij përmendet disa herë në bisedat mes trafikantëve. Prokuroria kërkoi me shpejtësi arrestimin e zotit Tahiri, por shumica e majtë, refuzoi kërkesën duke pretenduar se ajo nuk kishte paraqitur asnjë provë. Në fillim të muajit maj, zoti Tahiri dha dorëheqjen si deputet duke dorëzuar mandatin parlamentar, ndërsa deklaroi se dëshironte të hetohej e gjykohej si një qytetar i thjeshtë pa mburojë politike.","Ish ministri kundërshton “arrestin në shtëpi”. Prokuroria kërkon “arrest me burg”. Mbrëmë ambasadori amerikan Donald Lu foli për ""raportime nga burime të pavarura për presione serioze, përfshirë edhe rryshfete që u janë ofruar gjykatësve”."
"Sekretari amerikan i Shtetit Antony Blinken ripërsëriti paralajmërimin drejtuar Moskës se do të përballet me pasoja serioze nëse sulmon Ukrainën. Zoti Blinken i bëri komentet në Stokholm, gjatë një konference të përbashkët për shtyp me ministrin e Jashtëm rus Sergei Lavrov, para një takimi dypalëpsh me të. Dy diplomatët e lartë ndodhen në Stokholm në kuadër të takimit të ministrave të jashtëm vendeve anëtare të Organizatës për Siguri dhe Bashkëpunim në Evropë. Tensionet janë rritur në javët e fundit rreth dislokimit të trupave ruse pranë kufiri me Ukrainën. Kievi dhe Perëndimi, e shohin si një shenjë të mundshme të synimeve të Moskës për të pushtuar ish-fqinjin e saj sovjetik. Sekretari Blinken vuri theksin tek diplomacia si zgjidhje për situatën. ""”, tha zoti Blinken. Sekretari amerikan i Shtetit tha se Rusia dhe Ukraina duhet të zbatojnë plotësisht detyrimet e tyre sipas procesit të paqes të Minskut të vitit 2014, i krijuar për t'i dhënë fund luftës mes separatistëve pro-rusë dhe forcave të qeverisë ukrainase në lindje të Ukrainës. Ai premtoi ndihmën e Uashingtonit në këtë drejtim. Ministri i Jashtëm rus tha se Moska ishte e gatshme për dialog me Kievin. “”, tha ai. Ish-ambasadori i SHBA-së në Ukrainë Bill Taylor e përshëndeti takimin e sekretarit Blinken me ministrin Lavrov. Zoti Taylor tha për Zërin e Amerikës se zoti Blinken ka të ngjarë t’i japë një mesazh nga Presidenti Joe Biden për Presidentin rus Vladimir Putin. “”, tha ai. Sekretari Blinken zhvilloi një takim dy palësh edhe me ministrin e Jashtëm të Ukrainës Dmytro Kuleba. Të mërkurën, Presidenti Putin tha se dëshiron ""marrëveshje konkrete"" me zyrtarët amerikanë, që NATO nuk do të zgjerohet drejt lindjes. ""”, tha ai. Zoti Blinken ka deklaruar se komentet e zotit Putin se Rusia është ajo që po kërcënohet nga Ukraina dhe NATO, do të konsideroheshin si një shaka, nëse situata nuk do të ishte aq serioze. Ndërkohë, një mesazh për presidentin rus ka përcjellë edhe Sekretari i Përgjithshëm i NATO-s, Jens Stoltenberg. """". Ukraina është bërë pika kryesore e përplasjes mes Rusisë dhe Perëndimit. Kievi thotë se Rusia ka dislokuar më shumë se 90,000 trupa pranë kufijve të Ukrainës.",Tensionet janë rritur në javët e fundit rreth dislokimit të trupave ruse pranë kufirit me Ukrainën. 
"Prokurorëve në Minesota iu deshën tri ditë për të ngritur akuza pas vrasjes së një afrikano-amerikani nga një oficere policie e bardhë më 11 prill. Ndaj ish-polices së qytezës Bruklin Sentër, Kim Potter u ngritën akuza të mërkurën e kaluar për vrasje pa-paramendim të shkallës së dytë lidhur me incidentin që la të vdekur 20-vjeçarin Daunte Wright gjatë një ndalimi nga policia rrugore, njoftoi prokurori Attorney Pete Orput. Shefi i ish-polices Potter tha se e pandehura kishte tentuar të përdorte shokuesin me energji elektrike por gabimisht nxori revolen dhe qëlloi. ""Do të veprojmë me ngulm për ta ndjekur penalisht këtë çështje dhe synojmë të dëshmojmë se policja Potter braktisi përgjegjësinë e saj për të mbrojtur publikun kur nxori armën në vend të shokueses,” tha përmes një deklarate prokurori Imran Ali, pjesëtar i ekipit të Prokurorit të Përgjithshëm Orput. Megjithëse familja e viktimës kishte bërë thirrje për ngritjen e akuzës për vrasje me qëllim, fakti që zyra e prokurorit reagoi brenda pak ditësh duke ngritur akuza dëshmon një ndryshim cilësor krahasuar me pak vite më parë kur hetuesit shpenzonin muaj të tërë para se të vendosnin nëse do të ngrinin akuza kundër një polici në incidente të ngjashme. ""Kjo nuk ndodh më zakonisht. Njerëzit nuk e tolerojnë më,” thotë David Harris, pedagog i së drejtës në Universitetin e Pitburgut, i cili përqëndrohet tek reagimet e forcave të rendit. Vrasja përkoi me ditët e fundit të gjyqit të Derek Chauvin, ish-polici i bardhë në Mineapolis, i akuzuar për vrasje në vdekjen e George Floyd, një afrikano-amerikan, i cili vdiq pasi Chauvin i vuri gjurin në qafë për më shumë se nëntë minuta. Juria dëgjoi argumentet përmbyllëse në këtë çështje të hënën dhe ka filluar peshimin e çështjes. Zonja Potter, me karrierë 26-vjeçare në Departamentin e Policisë së Bruklin Sentër, është vetë-deklaruar e pafajshme. Nëse shpallet fajtore, ajo mund të dënohet deri me 10 vjet burg. Fakti që zonja Potter u vu nën akuza vetëm tri ditë pas incidentit tragjik ""është një ndryshim i madh, i madh"", tha pedagogu Harris, megjithëse shtoi se ""thjesht nuk mjafton"". Incidenti i 2014-ës kur një polic i bardhë qëlloi duke lënë të vrarë 18-vjeçarin Michael Brown Jr, një afrikano-amerikan në Ferguson të Misurit, si dhe vdekja e George Floydit, kanë ndihmuar në nxitjen e një lëvizjeje proteste mbarëkombëtare kundër brutalitetit të policisë. Si përgjigje, prokurorët kanë reaguar shumë më të shpejt për të ngritur akuza ndaj policëve të bardhë për shkelje të protokollit profesional, vuri në dukje zoti Harris. Por në raport me incidentet totale ku policia përdor armë zjarri ndaj civilëve në vend, numri i ngritjes së akuzave penale mbetet tepër i vogël. Në vitin 2020, policia amerikane vrau 1,127 vetë, duke i bërë Shtetet e Bashkuara të spikasin dukshëm krahasuar me pjesën tjetër të botës perëndimore për sa u përket incidenteve me armë zjarri të policisë, sipas një analize nga organizata “Mapping Violence Police”. Asnjë oficer i vetëm policie nuk u shpall fajtor për vrasje me qëllim ose pa qëllim vjet. Në Minesota, para vdekjes së zotit Floyd, vetëm një polic ishte shpallur fajtor për vrasje me paramendim apo qëllim, pasi kishte qëlluar me armë zjarri gjatë detyrës një individ në 2017. Puna e policisë është shpesh e rrezikshme dhe madje vdekjeprurëse dhe përkrahësit e forcave të rendit thonë se një shumicë e madhe e incidenteve me pasoja fatale të shkaktuara nga policia përfundojnë me vrasjen e një krimineli të armatosur. ""Shumica e incidenteve fatale ku ka rol policia kanë të bëjnë me përdorim të përligjshëm të forcës,” thotë Cully Stimson, ish-prokuror shtetëror dhe federal dhe tani zv/drejtor i Qendrës Edwin Meese III për Studime Ligjore dhe Gjyqësore në Fondacionin konservator “Heritage”. Shoqata Kombëtare e Organizatave të Policisë nuk iu përgjigj kërkesave të përsëritura të Zërit të Amerikës për intervistë me drejtorin ekzekutiv. Revoltimi i shprehur nga publiku lidhur me incidentet vdekjeprurëse pas përdorimit të forcës nga policia lidhet me vrasjet e të dyshuarve të paarmatosur, shpesh afrikano-amerikanë të vrarë nga policë të bardhë. Ndërsa të bardhët përbëjnë pak më shumë se gjysmën e viktimave të incidenteve ku policia përdor forcën me pasoja fatale, afrikano-amerikanët, të cilët përfaqësojnë rreth 13% të popullsisë amerikane, përfaqësojnë rreth 28% të individëve që u vranë vjet nga policia, sipas organizatës “Mapping Police Violence”. Në vitet e fundit, protestat kundër pabarazisë racore lidhur me vrasjet nga policia kanë bërë që prokurorët vendorë dhe shtetërorë të ngrenë akuza kundër një numri më të madh policësh të përfshirë në incidente fatale. Që nga fillimi i vitit 2005, janë ngritur akuza për vrasje me qëllim apo pa qëllim kundër 140 policëve të përfshirë në incidente me armë zjarri që përfunduan me pasoja fatale. Ato sollën shpalljen fajtor të 44 të pandehurve, shpesh për akuza më të lehta, sipas një analize nga Philip Stinson, profesor i drejtësisë penale në Universitetin Shtetëror Bowling Green. Vetëm shtatë të akuzuar janë shpallur fajtorë për vrasje me qëllim. Para vrasjes së 18-vjeçarit Brown në Ferguson, mesatarisht pesë policë në vit akuzoheshin për vrasje me qëllim ose vrasje pa dashje në periudhën 2005-2014, sipas analizës së zotit Stinson. Por që nga viti 2015, numri është rritur në rreth 13 në vit. Për më tepër, që nga 1 qershori i vitit të kaluar, menjëherë pas vdekjes së zotit Floyd, ndaj 25 policëve u ngritën akuza për vrasje me qëllim ose vrasje pa dashje, duke përfshirë ish-policin e Atlantës Garrett Rolfe në vrasjen e Rayshard Brooks, sipas përllogaritjeve të zotit Stinson. Kjo shifër është sa totali i viteve 2005, 2006, 2007 dhe 2008 të marra së bashku. Megjithatë, thotë zoti Stinson rritja është statistikisht e vogël. ""Mendojeni pak, me gjithë këto kamera ngado, ende kemi policë të akuzuar në këto incidente, gjë që është me të vërtetë e habitshme për mua,"" tha zoti Stinson. Dhe nuk është për mungesë përpjekjesh nga ana e prokurorëve, thotë ai. Në Shtetet e Bashkuara, ndjekja penale e një krimi të rëndë siç është vrasja pa qëllim ose vrasja e rëndë fillon me ngritjen e aktpadisë nga një juri e madhe. Për të siguruar ngritjen e aktakuzës, prokurorët duhet së pari t'i paraqesin akuzat një jurie të fshehtë të madhe, e përbërë zakonisht nga deri në 23 qytetarë. ""Nga ajo që kam dëgjuar, të paktën në mënyrë rrëfimesh individuale, prokurorë nga i gjithë vendi më kanë shprehur vështirësitë që hasin për të bindur jurinë e madhe të ngrejë akuza,” tha zoti Stinson. Ka disa arsye përse juritë e mëdha refuzojnë të ngrenë padi ndaj policëve të përfshirë në incidente fatale dhe përse prokurorët nuk tentojnë të ngrenë akuza në radhë të parë, sipas ekspertëve ligjorë. Një faktor kyç është vendimi i Gjykatës së Lartë të Shteteve të Bashkuara të vitit 1989 në një çështje të njohur si Graham kundër Connor. Gjykatësit dolën me vendimin se pretendimet për forcë të tepruar policore duhet të analizohen nga këndvështrimi i një polici “të arsyeshëm me objektivitet”, sipas ekspertëve ligjorë. ""Ky standard favorizon policinë sepse u thotë anëtarëve të jurisë që ata duhet ta shikojnë çështjen përmes syve të një polici, jo duke e analizuar ngjarjen pas faktit të kryer dhe jo vetëm bazuar në përvojën e tyre, por përmes syve të një polici,"" thotë zoti Harris. Ndryshe nga shumica e vendeve të tjera, Shtetet e Bashkuara zgjedhin me votë, pra nuk i emërojnë prokurorët vendorë, duke i bërë ata jo aq entuziastë për të ngritur padi në çështje që e dinë se nuk mund t'i fitojnë. ""Ata hezitojnë"", thotë zoti Harris. Një arsye tjetër është se anëtarët e jurisë, të zgjedhur nga popullata e përgjithshme, priren të kenë një opinion përgjithësisht pozitiv ndaj policëve. Në përputhje me vendimin e Gjykatës së Lartë, ata janë udhëzuar të udhëhiqen nga koncepti se polici qëllon në një situatë të rrezikshme, që evolon shumë shpejt. ""Juritë hezitojnë shumë kur është fjala për të ngritur pikëpyetje për vendimin e sekondës që duhet të marrë polici në situata që ka gjasa të precipitojnë në dhunë,” thotë zoti Stinson. “Në fakt, shohim të njëjtin reagim kur gjyqtarët janë ata që marrin vendimin në gjykime ku nuk ka juri”. Por, megjithëse disa juri vazhdojnë të anojnë nga polici në situata që lënë vend për dyshim, eksperti ligjor Harris thotë se ka shenja që gjatë vitit të kaluar ka pasur një ndryshim. “Nuk do të çuditesha nëse tre vjet nga dita e sotme do të shihja më shumë vendime gjykate që shpallin fajtor policin krahasuar me përqindjen aktuale,” thotë ai.","Ekspetët e drejtësisë shpjegojnë se ligji dhe tradita e bëjnë të vështirë ngritjen e akuzave, por shtojnë se vrasjet e bujshme të viteve të fundit po e ndryshojnë situatën. "
"Bashkëpunimi i dyshuar bërthamor mes Koresë së Veriut dhe Sirisë nuk është tamam një lajm i ri. Pas sulmit të fshehtë ajror izraelit që shkatërroi ndërtesën në Siri shtatorin e kaluar, Andrew Semmel, zyrtari i lartë i Departamentit të Shtetit për mos përhapjen e armëve bërthamore, tha publikisht se Shtetet e Bashkuara ishin të shqetësuara për aktivitetin bërthamor në Siri dhe sugjeroi se Damasku po merrte ndihmë nga Pheniani. Duke folur me gazetarët pa u identifikuar, zyrtarët të tjerë ishin edhe më specifik në informacionet e tyre. Megjithatë, zyrtarët e zbulimit informuan anëtarët e Kongresit në hollësi për të gjitha këto, vetëm javën e kaluar. Dhe në një hap të pazakontë për komunitetin zakonisht sekret të zbulimit, ata informuan gjithashtu anëtarë të caktuar të medias. Zoti Semmel, tani në pension, thotë se nuk e kupton se përse u desh kaq shumë kohë të dilte informacioni sidomos kur Kongresi ka kërkuar detaje për aktivitetin e Sirisë nga sulmi izraelit. Zoti Semmel, i cili ishte ndihmës sekretar i shtetit për Politikat e Mospërhapjes së Armëve Bërthamore, thotë se mesazhi i agjencive të zbulimit mund t’i jetë drejtuar një ose disa vendeve. Agjencia Ndërkombëtare për Energjinë Bërthamore u infromua nga zyrtarët amerikanë vetëm javën e kaluar. Zoti Semmel thotë se kur ngriti idenë e njoftimit të agjencisë tek zyrtarët e Departamentit të Shtetit, ai ndeshi në një refuzim të prerë. . Murhaf Jouejati, specialist për çështjet e Lindjes së Mesme me origjinë siriane thotë se nxjerrja e këtij informacioni mund të synojë të sigurojnë epërsi me Korenë e Veriut në bisedimet gjashtë palëshe mbi programin e saj bërthamor. Ai mendon gjithashtu se synimi mund të jetë arritja e një marrëveshje të mundshme mes Izraelit dhe Sirisë lidhur me Lartësitë Golan, që mbahen nga Izraeli. Zoti Jouejati thotë gjithashtu se ndërsa Siria ka armë bilogjike dhe kimike, ajo nuk ka as paratë dhe as infrastrukturën për një projekt të kushtueshëm bërthamor. //rd//",Përse vonoi administrata e presidentit Bush të informonte Kongresin dhe Agjencinë Ndërkombëtare për Energjinë Bërthamore?
"Fondacioni Çmimi X në Kaliforni ka shpallur konkursin e tij më të ri. Organizata e cila përdor çmime me vlerë të lartë monetare për të motivuar arritjet teknologjike, tani synon të shpërblejë shpejt, saktë dhe lirë realizimin e sekuencave gjenetike të njerëzve që jetojnë mbi 100 vjeç. Në të kaluarën, Fondacioni Çmimi X, ka mbështetur konkurse për eksplorimin e hapësirës dhe makinat që harxhojnë pak karburant. Tani, ky fondacion po përqëndrohet në teknologjinë mjekësore. Grant Kampany është drejtor i fondacionit çmimi X me vlerë prej 10 milion dollarësh. Çmimi do t’i jepet një grupi kërkimor i cili arrin saktësinë e hartës gjenetike për 100 individë brenda 30 ditëve, dhe e bën këtë për më pak se 1000 dollarë për person. Sekuencimi gjenetik sot kryhet më mirë, më shpejt dhe më lirë që kur ai u zbulua një dekadë më parë. Por rezultatet ndryshojnë nga një laborator në tjetrin, prandaj zoti Kampani thotë se aktualisht ai është më i përshtatshëm për kërkime se sa për të diagnostikuar dhe trajtuar pacientët. Grupet e nisin konkurimin me punime të veçanta mbi mostra gjenetike të 100 individëve, secili prej tyre mbi 100 vjeç. Kur rezultatet e veçanta kombinohen, organizatorët e çmimit X shpresojnë të arrihet ajo që ata e quajnë “një genom në shkallën e aplikimit mjeksor”, çka mund të hedhë dritë të re për t’ju përgjigjur pyetjeve se përse disa njerëz mund të jetojnë një shekull të tërë përgjithësisht me shëndet të mirë. Grant Kampani thotë se Fondacioni Çmimi X është duke kërkuar njerëz që dëshirojnë të japin ADN-në e tyre për këtë konkurs. Ata duan një grup të larmishëm me njerëz të shëndetshëm 100 vjeçarë, ose mundësisht edhe më të moshuar. Konkurrimi nis më 30 janar të vitit 2013.","Grupet e nisin konkurimin me punime të veçanta mbi mostra gjenetike të 100 individëve, secili prej tyre 100 vjeç."
"Ish kryeministri Haradinaj u nis për në Hagë ndërkohë që qindra përkrahës të tij ishin mbledhur në aeroportin e Prishtinës në shenjë solidariteti. Haradinaj, udhëheqës i Aleancës për të Ardhmen e Kosovës, do të dalë para Gjykatës së Hagës më 5 mars. Ai akuzohet për pjesmarrje në komplot për të vrarë, përdhunuar dhe torturuar serbë dhe romë të Kosovës. Zoti Haradinaj i ka mohuar akuzat. Njëri nga simpatizantët e Haradinajt që priste në aeroportin e Prishtinës u tha gazetarëve se ish kryeministri është i pafajshëm. Akuzat ndaj Haradinajt u ngritën në vitin 2005 dhe ai u dorëzua vetë në Gjykatë. Ai u lejua të kthehet në Kosovë si dhe të kryente funksionet si kryetar i partisë së tij, e cila bën pjesë në koalicionin qeverisës. Duke folur të premten në takimet e fundit me zyrtarët para nisjes, Haradinaj tha se besonte që drejtësia do të fitojë. Haradinaj ka qenë njëri ndër komandantët e Ushtrisë çlirimtare të Kosovës, e cila përkrahej nga Perëndimi. Aktpadia kundër tij në shkurt të 2005-s përmbante 35 akuza për krime lufte që thuhet se janë kryer në vitin 1998, disa muaj para se fushata ajrore e NATO-s t’i detyronte trupat serbe të tërhiqeshin nga Kosova dhe t’i jepnin fund spastrimit etnik kundër shqiptarëve. Në padi ngrihen akuza edhe ndaj dy zëvendësve të tij në Ushtrinë Clirimtare të Kosovës, Lahi Brahimaj dhe Idriz Balaj. Që të tre kanë deklaruar se nuk janë fajtorë dhe mund të dënohen me burgim të përjetshëm nëse shpallen fajtorë. Haradinaj është zyrtari më i lartë në Kosovë ndaj të cilit ngrihen akuza nga Gjykata e Hagës. //ze//",Gjyqi për krime lufte do të fillojë më 5 mars
"Britania, Franca dhe Gjermania njoftuan të martën se hapat e Iranit në kundërshtim me marrëveshjen bërthamore të vitit 2015, nuk u lënë atyre zgjidhje tjetër veçse ta kalojnë çështjen në një proces të zgjidhjes së mosmarrëveshjeve të parashtruar në dispozitat e marrëveshjes. Vendet thonë se ata kanë përmbushur përgjegjësitë e tyre në bazë të Planit të Përbashkët të Veprimit, përfshirë heqjen e sanksioneve ekonomike kundër Iranit dhe duke punuar për të promovuar tregtinë e ligjshme me Teheranin. ""Megjithatë, Irani ndërkohë ka vazhduar të thyejë kufizimet kryesore të përcaktuara në marrëveshje,"" thuhet në një deklaratë të përbashkët. ""Veprimet e Iranit janë në kundërshtim me dispozitat e marrëveshjes bërthamore dhe kanë ndikime gjithnjë e më të rënda dhe të pakthyeshme të përhapjes së armëve bërthamore."" Marrëveshja, e nënshkruar gjithashtu nga Shtetet e Bashkuara, Kina dhe Rusia, kishte për qëllim të ulte shqetësimet se Irani po punonte për të ndërtuar një armë bërthamore dhe vendoste kufizime në programin e tij bërthamor, që synonin ta bënin të pamundur një gjë të tillë. Në këmbim, Irani u lehtësua nga sanksionet që dëmtuan keq ekonominë e tij. Por pasi Shtetet e Bashkuara u tërhoqën nga marrëveshja në vitin 2018, Irani filloi të zvogëlojë pajtueshmërinë e tij me hapa të tillë si tejkalimi i kufijve të lejuar të sasisë së uraniumit të pasuruar, që mund të rezervojë, duke e pasuruar në nivele më të larta dhe duke përdorur më shumë centrifuga sesa lejohet. Irani e bëri këtë përmes një seri hapash, duke pohuar çdo herë se ato ishin të kthyeshme nëse nënshkruesit e tjerë punonin me Iranin, kryesisht për ta ndihmuar atë ekonomikisht pasi Shtetet e Bashkuara vendosën sanksione të reja. Ministri i Jashtëm iranian, Mohammad Javad Zarif tha të hënën se të tre vendet evropiane ""ishin përkulur ndaj diktatit amerikan"" dhe se një qasje e tillë kurrë nuk do të arrijë asgjë. ""E3 mund të shpëtojë marrëveshjen por jo duke kënaqur bullistin dhe duke i bërë presion palës përgjegjëse,"" tha zoti Zarif në Twitter. ""Përkundrazi duhet të marr guximin për të përmbushur detyrimet e veta."" Administrata e Presidentit Donald Trump argumentoi se marrëveshja ishte shumë bujare për Iranin dhe nuk e kufizonte atë që e quajti sjellje armiqësore të Iranit në Lindjen e Mesme. Ajo ka realizuar atë që e quan një fushatë ""presioni maksimal"" për të detyruar udhëheqësit e Iranit të ndryshojnë kursin e tyre. Britania, Franca dhe Gjermania përsëritën ""keqardhjen dhe shqetësimin"" e tyre për tërheqjen e SHBA nga marrëveshja dhe e sqaruan të martën në deklaratën e tyre se kërkimi i një rezolute nga Komisioni i Përbashkët nuk do të thotë se ata po mbështesin strategjinë amerikane. ""Tri vendet tona nuk po bashkohen në një fushatë për të zbatuar presionin maksimal kundër Iranit,"" thuhet në deklaratë. ""Shpresa jonë është që ta kthejmë Iranin në përputhje të plotë me angazhimet e tij sipas marrëveshjes."" Komisioni i Përbashkët përbëhet nga një anëtar nga secili nga nënshkruesit, dhe sipas marrëveshjes ata kanë 15 ditë për të zgjidhur një mosmarrëveshje. Hapi është i pari në një seri mekanizmash të zgjidhjes së mundshme, i fundit prej të cilave përfshin referimin e çështjes në Këshillin e Sigurimit të OKB-së.","Tre vendet evropiane njoftuan të martën se hapat e Iranit në kundërshtim me marrëveshjen bërthamore të vitit 2015, i detyron ata kalojnë çështjen në një mekanizëm për zgjidhjen e mosmarrëveshjeve"
"Në Kosovë, ceremonitë e varrimit të dy djemve shqiptarë, që u mbytën para pak ditësh, u zhvilluan pa incidente. Vdekja e tyre javën e kaluar u bë shkas për trazira të dhunshme dhe Natoja u përgjigj me dërgimin e një force shtesë prej disa qindra trupash që do t’u bashkangjiten forcës prej 18 mijë ushtarësh në Kosovë. Njëzet e tetë persona u vranë, pjesa më e madhe serbë dhe më shumë se 600 të tjerë u plagosën në trazirat, që filluan pas mbytjes së dy djemve shqiptarë javën e kaluar. Shqiptarët në Kosovë akuzuan serbët se i kanë ndjekur djemtë të mërkurën, duke i detyruar ata të hidhen nga frika në lumë, ku më pas janë mbytur. Trupi i djalit të tretë nuk është gjetur ende. Vdekjet e tyre u bënë shkas për fillimin e dhunës së shqiptarëve ndaj serbëve në Kosovë. Albert Cevallos, analist në Institutin amerikan të Paqes thotë se paqeruajtësit e Natos mund të rikthejnë sigurinë në Kosovë, nëse bëjnë disa ndryshime: “Nuk mendoj se është një detyrë e pashpresë, por mendoj se kryesorja është identifikimi i fajtorëve. Autorët e këtyre akteve duhet të mbahen përgjegjës për ato që ndodhën gjatë ditëve të fundit. Këtu përfshihen ekstremistët, të cilët ndoshta e filluan dhunën, ndoshta edhe disa mjete informimi që kanë ndihmuar në acarimin e gjendjes në të dyja anët. Për fat të keq, në Kosovë gjatë viteve të fundit ka pasur vrasje në numër të kufizuar, por ka qenë e pakët ndjekja penale. Pikërisht këtë duhet të bëjmë tani,” thotë analisti. Afro 3 mijë e 600 serbë të Kosovës mbetën pa strehë, kur protestuesit dogjën banesat e tyre dhe një numër kishash. Albert Cevallos thotë se nuk bëhet ende fjalë për një krizë humanitare, por gjendja mund të shndërrohet së shpejti në krizë: “Nuk e di nëse është në prag të një krize humanitare. Atje ekziston një infrastrukturë, vepron Natoja, OSBE-ja, UNMIK-u. Mendoj se ekziston një krizë, megjithëse jo e shtrirë në shkallë të gjerë, ku njerëzit po vdesin urie. Por gjithsesi kemi të bëjmë me krizë pasi njerëzit kanë nevojë për strehim, duhet të kthehen në shtëpitë e tyre dhe kanë nevojë për kushte bazë,” thotë zoti Cevallos. Presidenti i Rusisë Vladimir Putin tha të shtunën se serbët në Kosovë duhen mbrojtur dhe se Moska nuk mund të qëndrojë indiferente ndaj ngjarjeve në këtë rajon të trazuar. Albert Cevallos thotë se kjo nuk nënkupton që Moska do të ndërhyjë ushtarakisht: “Nuk do të arrija në atë përfundim. Mendoj se tani njerëzit po përpiqen të qetësojnë situatën. Nuk shoh ndonjë nevojë që rusët të arrijnë deri atje. Nëse gjendja do të vazhdonte të keqësohej, mendoj se të gjithë ne duhet të ndërhynim më me forcë,” thotë analisti. Natoja dhe udhëheqësit e huaj e kanë dënuar dhunën duke e cilësuar atë një përpjekje për spastrim etnik. //ad//","Analisti amerikan, Albert Cevallos, thekson se gjendja në Kosovë mund të normalizohet nëse autoritetet ndëshkojnë autorët e akteve me d"
"Presidenti Barak Obama vizitoi dje shtetin e Nju Xhërsit të goditur rëndë nga stuhia Sendi dhe u premtoi banorëve se qeveria federale do t’i ndihmojë në përpjekjet e rindërtimit. Korrespondenti i Zërit të Amerikës, Kent Klain na informon nga Shtëpia e Bardhë se shumë qytete bregdetare dhe vende pushimi janë ende nën ujë, dy ditë pas goditjes nga uragani. Presidenti Obama vizitoi një qendër ankorimi anijesh në qytetin turistik bregdetar Brigantine dhe u premtoi banorëve se qeveria federale do ta ndihmojë Nju Xhërsin të mëkëmbet. Presidenti kaloi disa orë duke vizituar zonat e dëmtuara nga uragan i fuqishëm që la disa njerëz të vdekur, solli përmbytje, shkaktoi zjarre dhe ndërprerjen e energjisë elektrike në disa shtete bregdetare. Zoti Obama tha se do të sigurojë se agjencitë federale do të ndjekin procesin e rindërtimit deri në fund. Stuhia u bë shkak për një aleancë të pazakontë mes presidentit demokrat dhe guvernatorit republikan të Nju Xhërsit, Kris Kristi. Guvernatori Kristi, mbështetës shumë i fuqishëm i Mit Romnit, e shoqëroi presidentin amerikan gjatë vizitës në Nju Xhërsi dhe vlerësoi përgjigjen e tij ndaj kësaj fatkeqësie natyrore. Presidenti tha se përpjekjet federale të ndihmave do të përqendrohen në shtetet e përmbytura të Nju Xhërsit, Kënektikatit dhe Nju Jorkut, por veçanërisht në qytetin e Nju Jorkut. Ai premtoi gjithashtu të ndihmojë edhe shtetin malor të Virxhinias Perëndimore, ku stuhia dhe të ftohtit solli ngrica. Zoti Obama tha se përparësia kryesore në zonat e prekura është rivendosja e energjisë elektrike. Ai tha gjithashtu se avionë ushtarakë dhe anije të marinës do të vihen në dispozicion për të transportuar ndihmat për në Nju Xhërsi. Ndërkohë që ka mbetur më pak se një javë nga dita e zgjedhjeve, presidenti do të rifillojë fushatën sot, pasi e pezulloi atë për tri ditë. Zoti Romni e ndërprehu fushatën për dy ditë dhe iu rikthye asaj dje. Sondazhet tregojnë se gara është pothuajse e barabartë dhe kandidatët do të bëjnë fushatë praktikisht pa pushim deri të martën që zhvillohen votimet.",Ai u premtoi banorëve të këtij shteti të goditur rëndë nga stuhia Sendi se qeveria federale do t’i ndihmojë deri në fund.
"Autoritetet e shëndetësisë në Britani filluan injektimin e dozave të para të vaksinës Pfizer BioNTech, gjë që shënon fillimin e programit botëror të imunizimit, ndërsa vende tjera pritet të miratojnë përdorimin e vaksinës. Por ky moment nuk nënkupton kthimin e normalitetit pasi shumë gjëra do të varen nga kushtet për shpërndarjen e vaksinës, sidomos në vendet në zhvillim. Gjithë këto diskutime vijnë ndërsa vaksina kandidate e prodhuar nga Universiteti i Oksfordit dhe firma AstraZeneca po jep rezultate të mira në prova klinike. Fillimi i përdorimit të vaksinave nuk është fundi i sfidave. Kështu tha drejtori i përgjithshëm i Federatës ndërkombtarë të Prodhuesve të Ilaçeve, Thomas Cueni, gjatë një konference për shtyp, ndërsa kujtoi se shpërndarja e vaksinës është një detyrë jo e lehtë. tha ai. Veç përgëzimeve për fillimin e vaksinimit në Britani, autoritetet paralajmëruan se fushata e vaksinimit kërkon muaj dhe se masat që kanë çrregulluar përditshmërinë dhe kanë shkatërruar ekonomitë mund të vazhdojnë deri në pranverë. Ilaçet po dërgohen në katër vendet e Mbretërisë së Bashkuar. Kjo mund të shërbejë si mësim për vendet e tjera ndërsa pritet fillimi i një detyre të pashembullt, vaksinimi i miliarda njerëzve. Infektologu Ian Jones shpjegon se vaksina Pfizer përdor një teknologji ndryshe nga ato tradicionale. thotë ai. shton zoti Jones. Një pengesë e madhe tek vaksinat me acidin ribonukleik është se ato duhet të ruhen në temperatura shumë të ulëta gjatë gjithë zinxhirit të furnizimit. Ndryshe mund të dëmtohen dhe të humbasin efektin. Kjo e vështirëson shpërndarjen në vendet që ende janë në zhvillim. Britania ka marrë 800 mijë doza të vaksinës Pfizer, të mjaftueshme për vaksinimin e 400 mijë njerëzve. Priten vendimet e ShBA-së dhe Bashkimit Evropian për miratim të vaksinës. thotë Albert Bourla, shef ekzekutiv i prodhuesit Pfizer. Në Britani të parët vaksinohen personat e shtruar në spital dhe që janë mbi 80 vjeç, bashkë me stafin e qendrave të kujdesit afatgjatë dhe stafin që do të kryejnë vaksinimin. Stafi mjekësor do të kontaktojë njerëzit për caktimin e afateve. Shumicës i duhet të presë deri vitin tjetër, kur të ketë furnizim të mjaftueshëm. Autorietetet ruse kanë filluar shpërndarjen e vaksinës së tyre Sputnik për koronavirusin tek grupet me shkallë të lartë rreziku në 70 qendra shëndetësore në Moskë. Ende vazhdojnë provat e avancuara të vaksinës, por ajo u është ofruar grupeve si punonjës të shëndetësisë dhe mësuesve. Sputnik funksionon ngjashëm me vaksinën me dy doza AstraZeneca e Universitetit të Oksfordit me adenovirus, që është një virus i gripit të zakonshëm. Vaksina AstraZeneca ishte krijuar fillimisht si vaksinë bazë kundër shumë virueseve dhe ishte gati për t’u përshtatur kur goditi pandemia. Pas vaksinimit, proteina përgatit sistemin imunitar që të sulmojë virusin nëse infekton trupin. thotë Peter Openshaw, profesor i mjekësisë eksperimentale në Kolegjin Imperial të Londrës. AndrewPollard, kreu i grupit të vaksinës së Oksfordit tha se rezultatet e reja tregojnë se vaksina është e sigurt. Por ende pritet të shihet nëse vaksina ofron mbrojtje për persona mbi moshën 55 vjeçare, e që janë shqetësimi kryesor. Ajo që habiti ekipin e Oksfordit dhe shkencëtarët e tjerë është suksesi prej 62 për qind i provave në grupin e parë të pacientëve që morën dy doza të plota. Vaksina AstraZeneca dhe ajo ruse kanë përparësinë se nuk kërkojnë të ruhen në temperaturë minus 80 gradë Celsius. Temperatura shumë e ulët është sfida kryesore për shpërndarjen e vaksinës.","Britania pranoi 800 mijë doza të vaksinës Pfizer, të mjaftueshme për vaksinimin e 400 mijë njerëzve"
"Senati amerikan miratoi të mërkurën pranimin e Suedisë dhe Finlandës në NATO me 95 vota në favor, duke dërguar një mesazh të fortë dypartiak mbështetjeje për zgjerimin e aleancës perëndimore kundër Rusisë. Udhëheqësi i shumicës në Senat, Chuck Schumer, një demokrat nga Nju Jorku tha se kjo është një votë shumë e rëndësishme për sigurinë amerikane në mbarë botën. “Anëtarësimi i Finlandës dhe Suedisë do ta forcojë NATO-n edhe më tej dhe është edhe më urgjent duke pasur parasysh agresionin rus, duke pasur parasysh luftën imorale dhe të pajustifikuar të (Vladimir) Putinit në Ukrainë. Putini po e forcon aleancën e NATO-s”, tha ai. Shtetet e Bashkuara janë një nga 30 vendet anëtare të NATO-s që duhet të miratojnë pranimin e Suedisë dhe Finlandës në organizatën më shumë se 70-vjeçare, që ka garantuar sigurinë evropiane që nga Lufta e Dytë Botërore. Procesi zakonisht i gjatë i pranimit është përshpejtuar në Senatin amerikan si pjesë e një reagimi të fortë ndaj agresionit të paprovokuar të Rusisë në Ukrainë në fillim të këtij viti. Përpara votimit, kryetari i Komisionit për Marrëdhënieve me Jashtë Bob Menendez, tha se votimi i Senatit do të dërgonte një mesazh të fuqishëm kundër agresionit rus në Ukrainë. Votimi do t'i dërgojë “një sinjal botës se ne do të bashkohemi kundër atyre që kërkojnë të destabilizojnë furnizimin me ushqim, që kërcënojnë me uri miliona njerëz në të gjithë botën; të cilët kërkojnë të shfrytëzojnë energjinë si armë në mes të një vale të pashembullt të të nxehtit. dhe që mendojnë se thjesht mund të pushtojnë një fqinj pa pasoja"", tha senatori Menendez. Por senatori republikan Josh Hawley, i cili hodhi votën e vetme kundër ratifikimit, tha se ai nuk ishte në interes të politikës së jashtme të Shteteve të Bashkuara. “Kam frikë se disa në këtë qytet e kanë humbur nga sytë këtë. Ata mendojnë se politika e jashtme amerikane ka të bëjë me krijimin e një rendi botëror liberal ose ndërtimin e kombeve jashtë shtetit. Me gjithë respektin, ata e kanë gabim...Duhet duhet të punoni për mbrojtjen e Shteteve të Bashkuara, lirive tona, njerëzve tanë, mënyrës sonë të jetesës. Dhe zgjerimi i NATO-s, besoj, nuk do ta bëjë këtë”, tha senatori Hawley. Finlanda dhe Suedia kërkuan anëtarësimin në NATO duke i dhënë fund neutralitetit të tyre pas agresionit rus në Ukrainë. Moska i ka paralajmëruar vazhdimisht të dy vendet kundër anëtarësimit në aleancën perëndimore.","Me 95 vota për dhe vetëm një kundër, senati amerikan miratoi anëtarësimin e Finlandës dhe Suedisë në NATO."
"Administra e re e presidentit Trump, e nisi punën duke u përplasur me shtypin. Palët mbështetën qëndrimet e tyre lidhur me pjesmarrjen në ditën e inagurimit dhe toni i ashpër i zëdhënësit të Shtëpisë së Bardhë ndërsa ofroi ato që i cilësojnë fakte alternative, u duk qartë se nuk pajtohen me konstatimet e shtypit mbi interesin që ngjalli inagurimi i presidentit Trump. Admistrata e re e presidentit Trump duket se ka krijuar një barrierë komunikimi me shtypin, të cilën u përpoq ta sheshojë dje zëdhënësi i Shtëpisë së Bardhë Sean Spicer, në daljen e dytë mediatike, këtë herë duke pranuar pyetje. Me një ton dukshëm më të qetë, Sean Spicer u tërhoq nga pozitat sulmuese dhe përcolli një tjetër frymë që ndoshta është thelbi i një mardhënie të re në të ardhmen, mes Shtëpisë së Bardhë dhe shtypit. Ndër të tjera zoti Spicer tha se administrata Trump do të thotë gjithnjë të vërtetën, një koment që vjen pas përplasjes me shtypin lidhur me shifrat e pjemarrjes dhe vëmendjes që tërhoqi inagurimi i presidenti Trump. Zoti Spicer i qëndroi pohimit se inagurimi i presidentit Trump ishte më i ndjekuri i të gjitha kohërave, përfshirë ata që e ndoqën në televizor dhe internet. Debati mbi pjesmarrjen u soll fillimisht në vëmendje nga vetë presidenti, gjatë një vizite në selinë qendrore të CIA-s një ditë pas inagurimit. , tha Presidenti Trump. Zoti Trump shfrytëzoi rastin të sulmojë shtypin. Shqetësimet lidhur me pretendimet e debatueshme të administratës u rritën të shtunën, kur këshilltarja e zotit Trump Kellyanne Conway u përpoq të shmangë kritikat gjatë emisionit “Takim me Shtypin”, në NBC. Madje dhe disa konservativë janë të alarmuar mbi rritjen e tensionit mes administratës dhe shtypit, thotë analisti politik Michael Barone. Mbështetësit e zotit Trump kanë qenë prej kohësh dyshues për shtypin, thotë analisti politik Larry Sabato. Zoti Spicer, pranoi të hënën se ka pakënaqësi mes mbështetësve të zotit Trump lidhur me mbulimin që i bëri shtypi fushatës së fundit zgjedhore. Toni më pak konfrontues i së hënës i zotit Spicer dhe zotimi i tij për të qenë i vërtetë, mund të zbusë tensionin e një mardhënie që pati një fillim të vështirë mes presidentit të 45 amerikan dhe shtypit. Por nësë është vërtet kështu kjo do të shihet në vazhdim, apo ishte thjesht një tërheqje taktike, përpara furtunës së radhës në një mardhënie që nuk ka gjetur ende ekujlibër nga Donald Trumpi kandidat tek Donald Trumpi president.",Zëdhënësi i Shtëpisë së Bardhë zotohet të jetë i çiltër me median
"Pesë vetë u vranë dhe 45 të tjerë u plagosën sot si pasojë e një sulmi me bombë gjatë shërbesave fetare të krishtere në një lagje diplomatike në kryeqytetin e Pakistanit, Islamabad. Mes të vdekurve ishin edhe gruaja dhe vajza e një diplomati amerikan, si edhe një afgan dhe një pakistanez. Kombësia e viktimës së pestë nuk është bërë e njohur ende. Askush nuk është arrestuar, apo ka marrë përgjegjësinë për sulmin. Policia e Pakistanit ka rrethuar zonën dhe ka filluar një hetim për ngjarjen. Një zëdhënës i policisë i tha Zërit të Amerikës se ende nuk dihet nëse ata që kryen sulmet ishin mes të vrarëve, ose të plagosurve nga shpërthimi. Presidenti i Pakistanit, Pervez Musharraf shprehu keqardhjen për viktimat dhe familjet e tyre. Gjenerali Musharraf e dënoi sulmin dhe u zotua se do të gjente përgjegjësit për atë që ai e quajti një ”akt të tmerrshëm terrorist”. Në Washington, Presidenti Bush shprehu zemërimin për çka ai i quajti ”akte vrasëse që nuk mund të pranohen dhe as të justifikohen”. Zoti Bush premtoi gjithashtu se do të bashkëpunojë ngushtë me Islamabadin për t’u siguruar që përgjegjësit të çohen para drejtësisë.",Në mes të vdekurve edhe gruaja e vajza e një diplomati amerikan
"Dhjetëra mijëra rusë janë duke u përpjekur të kthehen në atdhe, pasi Moska pezulloi të gjitha fluturimet në Egjipt, një destinacion turistik për miliona vetë. Ka dëshmi në rritje se avioni rus mbi Sinai u rrëzua nga një bombë, duke vrarë të 224 njerëz në bord. Pavel Felgenhauer, analist i çështjeve të mbrojtjes thotë se ky nuk është lajm i mirë. Dhe, kjo është arsyeja pse autoritetet ruse ngurrojnë të thonë nëse incidenti u shkatua nga një sulm terrorist me bombë. Militantët e Shtetit Islamik morën përgjegjësinë, duke thënë se e kryen sulmin në shenjë hakmarrjeje për sulmet ajrore të Rusisë në Siri. Por analistët rusë thonë se Moska nuk ka gjasa për zvogëlimin e mbështetjes së saj ajrore për ushtrinë siriane. Viktor Mizin in Institutit Shtetëror të Moskës për marrëdhënie ndërkombëtare mendon se kjo teori mund të forcojë pozitën e atyre që mendojnë se terrorizmi duhet të eliminohet. Presidenti rus Vladimir Putin ka premtuar të mbrojë të gjithë rusët në rajonet e konfliktit dhe të mos hedhë trupa në sulm në Siri. Por shtimi i forcave ruse dhe perëndimore në rajon rrit rrezikun e një konflikti më të gjerë. Analisti Felgenhauer thotë që në se aeroplanët rusë fillojnë të rrëzohen në Siri, nëse baza ruse sulmohet nga opozita siriane, Moska për këtë do të fajësojë amerikanët dhe forcat speciale amerikane. Kjo do të shkaktonte një krizë serioze, thotë analisti rus. Ndërsa opinioni është më shumë i ndarë, shumica e rusëve mbështesin fushatën Siri dhe vijën e Kremlinit se ata po luftojnë terroristët, jo opozitën. Dhe kjo mbështetje mund të forcohet në se rrëzimi i avionit rus në Sinai ishte rezultat i hakmarrjes terroriste.",Ndalimi i fluturimeve ruse në Sinai mbështet teorinë e bombës
"Mbledhja e nesërme e Kuvendit të Kosovës duket se do t’i gjejë sërish partitë politike shqiptare pa një marrëveshje paraprake, mungesa e së cilës deri tash ka pamundësuar krijimin e institucioneve të vetqeverisjes së përkohshme. Një ditë para kësaj mbledhjeje autoritetet ndërkombëtare në Kosovë po u bëjnë thirrje përfaqësuesve politik që të bien dakord për zgjedhjen e presidentit të Kosovës dhe rrjedhimisht edhe të institucineve të tjera që do të conin përpara procesin e bartjes së pushtetit nga Misioni i Kombeve të Bashkuara tek autoritetet vendore. Ushtruesi i detyrës së administratorit të Kombeve të Bashkuara Charles Brayshaw nëpërmjet një komunikate për opinion ka theksuar se mbledhja e nesërme e kuvendit duhet të shënojë një hap të ri në procesin e vendosjes së një vetëqeverisjeje thelbësore dhe të mirëfilltë për Kosovën. Zëdhënësja e misionit Susan Manuel citoi shefin e saj të ketë thënë se administrata mbetet e përkushtuar ndaj këtij procesi ndërsa bashkësia ndërkombëtare cmon përpjekjet e partive politike gjatë disa javëve të shkuara për krijimin e një qeverie të koalicionit të gjerë. “UNMIK-u bënë thirrje të gjitha forcave politike në Kosovë që të vazhdojnë me përpjekjet e tilla të cilat do të dëshmonin para bashkësisë ndërkombëtare përkushtimin e tyre ndaj proceseve demokratike dhe gatishmërinë për të marrë përgjegjësitë e qeverisjes”, tha zonja Manuel. UNMIK-u nënvizon se zgjedhja e presidentit të Kosovës dhe emërimi i kryeministrit që do të krijojë qeverinë, janë hapa shumë të rëndësishëm për Kosovën. Mbledhja e nesërme e Kuvendit të Kosovës ka në rend dite zgjedhjen e presidentit i cili duhet të sigurojë dy të tretat e votave të deputetëve. Ndërsa në raundin e tretë ai mund të zgjidhet me gjithsejt 61 vota, apo siq thuhet zakonisht, me shumicën e thjeshtë parlamentare. Gjykuar nga rrjedha e deritashme e bisedimeve ndërmjet tri partive kryesore politike shqiptare kandidati i Lidhjes Demokratike Ibrahim Rugova vështirë se do të sigurojë numër të mjaftueshëm votash edhe për raundin e tretë ndërsa këtë mund ta bëjë vetëm në rast se siguron votat e pakicave kombëtare. Zyrtarët ndërkombëtarë thanë se procedura e votimeve do të jetë e fshehtë dhe do të jetë e pamundur për publikun që të mësojë se kush për kë ka votuar.",UNMIK-u u bënë thirrje partive politike shqiptare te bien dakord per zgjedhjen e presidentit të Kosovës
"Takimi i sotëm i Këshillit të Çështjeve të Përgjithshme, i mbledhur në Luksemburg, ku marrin pjesë ministrat e Jashtëm të vendeve të BE-së është zhvilluar me debate lidhur me çështjen e bisedimeve për anëtarësim me Shqipërinë dhe Maqedoninë. Komisioni europian ka rekomanduar hapjen e tyre pa kushte, por një grup i vogël vendesh janë hezituese. Në përfundim të pjesës së parë të mbledhjes, ministri i Jashtëm grek Nikos Kotzias tha se “ka dy grupime. Njëri që përfaqëson shumicën, me 25 vende që mbështesin hapjen e bisedimeve deri në verën e 2019, dhe tre vende të tjera, Franca, Danimarka dhe Hollanda që mendojnë se duhet të shtyjmë të gjithë procesin. Por të shtysh këtë proces europian do të thotë që të shtysh stabilitetin dhe sigurinë e të gjithë rajonit”, u shpreh ai. Qëndrimi i Francës është ndikuar nga një sërë faktorë. Nga një anë janë ato që lidhen me situatën e brendshme, duke qenë se gati gjysma e forcave politike franceze dhe shumica dërrmuese e opinionit publik, janë kundër idesë së zgjerimit. Nga ana tjetër, ideja e presidentit Emmanuel Macron e shpallur si objektiv nga ana e tij, është ajo e reformimit të vetë BE-së, përpara zgjerimit të saj. Por ministri i Jashtëm grek u shpreh se “unë e di që ka vende që i druhen populizmit, por nuk mundet ta luftosh dhe të fitosh ndaj populizmit, duke bërë hapa pas”, tha ai duke shtuar se “mund të ecim paralelisht si me zgjerimin ashtu dhe me reformimin e BE-së”. Përpara nisjes së takimit Ministri i Jashtëm hollandez Stef Blok përsëriti qëndrimin hezitues të vendit të tij. “Dy vendet kanë bërë progres por jo mjaftueshëm, duhen rezultate konkrete për korrupsionin.E rëndësishme është që të dy vendet kanë treguar këmbëngulje në luftën kundër korrupsionit por duhet të shohim më shumë. Ne mbështesim progresin që kanë bërë por nuk mund të injorojmë faktin që duhet të shohim rezultate konkrete”, u shpreh ai. Nga ana e saj Gjermania është në favor të hapjes së bisedimeve për anëtarësim në Bashkimin europian me Shqipërinë dhe Maqedoninë dhe i bën thirrje Francës dhe Hollandës që të bashkohen me pjesën tjetër të vendeve anëtare që ndajnë të njejtin qëndrim. ""Demokracia dhe paqja e qëndrueshme në Ballkanin Perëndimor luajnë një rol të rëndësishëm për të gjithë ne në BE, kjo është arsyeja që vlerësojmë shumë përpjekjet e të dy shteteve për të forcuar sundimin e ligjit, luftën kundër korrupsionit”, tha zoti Roth, duke shtuar se “Qeveria gjermane është gati të mbështesë Shqipërinë dhe Maqedoninë në rrugën drejt BE-së, jemi gati të japim dritën jeshile dhe dua të inkurajoj miqtë tanë holandeze dhe francezë të na bashkohen"". Thirrje drejtuar vendeve anëtare në favor të hapjes së bisedimeve, drejtuan sot dhe 11 eurodeputetë, relatorë dhe drejtues të delegacioneve të parlamentit europian për marrëdhëniet me 6 vendet e Ballkanit Perëndimor. “Nxisim udhëheqësit europianë të dëshmojnë angazhimin e tyre të qartë ndaj perspektivës europiane të të gjithë rajonit të Ballkanit, duke miratuar hapjen e bisedimeve për anëtarësim me Tiranën dhe Shkupin”, shkruhet në letrën drejtuar Presidentit të Këshillir europian Donald Tusk. Duke vënë në dukej faktin se “të dy vendet kanë plotësuar kushtet e kërkuara, siç nënvizon Komisioni europian dhe Parlamenti europian”, eurodeputetët theksojnë se “BE duhet të mbetet një partner i besueshëm. E ardhmja e Ballkanit Perëndimor është e lidhur me BE-në dhe Bashimi europian nuk duhet t’i zhgënjejë”. Ministrat e Jashtëm kanë vijuar diskutimet pasdite për të arritur një qëndrim të përbashkët për hapje të kushtëzuar të negociatave me afat verën e vitit 2019. Një zgjidhje kompromisi për të cilën u shpreh që në mëngjes ministri gjerman i Shtetit kur tha se “Shqipëria duhet të përmbushë disa parakushte për të hapur kapitullin e negociatave” dhe se “kjo mund të jetë një mënyrë pragmatike për të tejkaluar mosmarrëveshjet në Këshill"".","Në Luksemburg diskutohet rekomandimi i Komisionit europian për Shqipërinë dhe Maqedoninë.  Ministri grek Kotzias: 25 vende janë pro hapjes deri në verën e 2019. Franca, Hollanda e Danimarka duan shtyrjen e procesit"
"Presidenti Trump u hodh në sulm të ashpër ndaj atyre që mbështetën hetimet e prokurorit të posaçëm gjatë një tubimi mbrëmë në Miçigan. Ai u përqëndrua në veçanti tek dy ligjvënës demokratë me peshë që kanë thënë se hetimet mbi presidentin, fushatën dhe bizneset e tij do të vazhdojnë: kreun e Komisionit mbi Shërbimet e Zbulimit, Adam Schiff dhe kreun e Komisionit për Gjyqësorin, Jarry Nadler: “Shumë njerëz u dëmtuan rëndë nga kjo skemë mashtruese. Por ajo që është edhe më e rëndësishme është se u dëmtua vendi. Tani ata po e mbajnë veten me bombol oksigjeni. Adam Schiff-i me qafë të hollë. E pashë sot kur po thoshte “Nuk e dimë vërtetë. Mund të ketë pasur bashkëpunim me rusët.” Është e neveritshme. Këta janë njerëz të neveritshëm,” tha presidenti. Megjithëse raporti i Prokurorit Mueller nuk është bërë publik, presidenti thotë se përfundimet e raportit e nxjerrin plotësisht të pafajshëm: “Prokurori i posaçëm e përfundoi raportin dhe nuk ka zbuluar bashkëpunim të fshehtë apo pengim të drejtësisë. Këtë përfundim e kishit nga unë dy vjet e gjysmë më parë. Dola plotësisht i pastër, plotësisht i shpaguar,” the presidenti. Në përmbledhjen e tij me katër faqe, Prokurori i Përgjithshëm William Barr thotë se “raporti nuk arrin në përfundimin se presidenti ka kryer akte të paligjshme, por gjithashtu nuk konfirmon pafajësinë”. Por Kryetarja e Dhomës së Përfaqësuesve, Nancy Pelosi thotë se përmbledhja e prokurorit të përgjithshëm nuk mjafton dhe se demokratët duan të lexojnë raportin e plotë. “Duam të shohim faktet. Duam të shohim çfarë ka raporti. Nuk na duhet fjala apo interpretimi i prokurorit të përgjithshëm, i cili para se të merrte këtë detyrë tha se presidenti është mbi ligjin, apo kur tha se nuk mendon që ndaj një presidenti amerikan mund të ngrihet aktpadi”. Fillimisht Presidenti Trump u bëri jehonë thirrjeve të demokratëve për publikimin e raportit në formë të plotë. Por deklaratat e zotit Trump dje në adresë të demokratëve flasin për një thellim të përçarjeve politike në Amerikë ndërkohë që demokratët përgatiten për betejë kundër presidentit në zgjedhjet e nëntorit 2020.",Presidenti i ka ashpërsuar kritikat ndaj atyre demokratëve në Kongres që kërkojnë publikimin e raportit të Prokurorit të Posaçëm Mueller.
"Në librin fantastiko-shkencor “Brave New World” botuar në vitin 1932 nga shkrimtari britanik Aldous Huxley, njerëzit pinë një tabletë të quajtur “soma” që i bën ata të kënaqur. Fëmijët lindin në laboratorë të caktuar nga embrione të krijuara me kujdes. Po të zëvendësosh “somën” me një nga ilaçet e njohura që të ngrejnë humorin, si Prozac dhe po të shikosh përparimet në inxhinierinë gjenetike dhe në klonim, bëhet e qartë se jemi në prag të kthimit në realitet të fantazisë së librit “Brave New World”. Doktor Leon Kass është kryetar i Këshillit të Presidentit për Bioetikën. Ja ç’thotë ai: “Epoka e bioteknologjisë filloi plot shpresa. Përparimet në gjenetikë, në zbulimin e barnave të reja dhe në mjekësinë rigjeneruese premtojnë kura për sëmundjet e frikshme dhe lehtësimin e vuajtjeve të tmerrshme. Përparimi në shkencën neurologjike dhe në psiko-farmakologji premtojnë kura më të mira për të sëmurët mendorë. Teknikat e riprodhimit me ndërhyrje nga jashtë u kanë dhënë shansin mbi një milion çifteve që nuk mund të riprodhojnë, pra që të kenë fëmijët e tyre”, thotë ai. Por doktor Kass mendon se në të ardhmen bioteknologjia nuk do të përdoret për qëllime terapike. Ai mendon se shkenca do të bëhet në mënyrë të pashmangshme një mënyrë për arritjen e lumturisë dhe përsosmërisë tek njerëzit: jetë më e gjatë, trupa më të fortë, shpirtra më të lumtur, sukses më i lartë dhe fëmijë më të mirë. Megjithatë, Këshilli i Presidentit për Bioetikën paralajmëron se tjetërsimi dhe kontrolli mbi mendjen dhe trupin e njeriut mund të kenë një ndikim negativ tek liria njerëzore, dinjiteti, ndjenjat dhe integriteti moral. Doktor Kass thotë se përpjekjet për të kontrolluar mendjen e njeriut përmes barnave që ngrenë humorin dhe stimulantëve janë të diskutueshme. Ai thotë se çelësi për tarritjen e lumturisë nuk është përbërja kimike e trurit, por rrjeta e pasur e marrëdhënieve njerëzore. Përfundimet e Këshillit të Presidentit për Bioetikën u diskutuan në një takim të organizuar nga Instituti Amerikan Enterprise. Një nga pjesëmarrësit në diskutim, profesor Peter Lawler i Kolegjit Berry beson se çdo përpjekje për të arritur lumuturinë mendore përmes mjeteve teknologjike dhe farmaceutike do të resultojë të pafrytshme dhe kundërproduktive. “Të gjitha përpjekjet moderne ose teknologjike për të na bërë ta ndjejmë botën më shumë si shtëpinë tonë, na ka bërë të ndjehemi më shumë të pastrehë. Edhe në këtë rast nuk do të jetë ndryshe. Shumë shpejt mund të vijë dita që të na krijohet bindja se për t’u bërë të lumtur nuk ka rrugë tjetër përveç pirjes së një grushti tabletash. Kjo varësi e re dhe thelbësore nga manipulimi teknologjik do ta bëjë ekzistencën tonë më të kushtëzuar se asnjëherë më parë. Dhe nën lumturinë tonë sipërfaqësore, do të jetë një formë e re ankthi, një trishtim vërtet i madh. Vrapi ynë drejt lumturisë do të jetë më fanatik dhe më i kotë se kurrë”. Anëtarët e Këshillit të Presidentit për Bioetikën theksojnë se qeveria amerikane nuk do ta përdorë teknologjinë për të imponuar vizionin e saj për një shoqëri të përkryer. Ata mendojnë se në vende të hapura me tregje të lira, përdorimi i lëndëve biologjike që ngrenë humorin do të jetë personal dhe vullnetar. Megjithatë, ata paralajmërojnë se kultura e prirur nga tregu dhe konsumi mund të krijojë nxitjet e veta të fuqishme për të luftuar për një jetë më të mirë dhe të përmirësuar biologjikisht. Për këtë arsye në raport thuhet se shoqëritë e lira duhet të përpiqen të reflektojnë në atë që i jep jetës më shumë kuptim dhe të heqin dorë nga kënaqja e menjëhershme e çdo dëshire njerëzore.",Disa ekspertë paralajmërojnë se aftësia për të kontrolluar proceset jetësore mund të sjellë pasoja negative tek njerëzit
"Anija Diskavëri u hodh me sukses në orbitë dje në mëngjes, por janë ngjallur shqetësime rreth disa ciflave që ranë nga anija kur ajo u ngrit nga platforma. Anija Diskoveri u hodh në hapësirë nga Qendra e Hapësinës Kenedi në Florida, më shumë se dy vjet pasi Nasa ndaloi misionit e anijeve për vajtje ardhje në hapësirë për shkak të katastrofës së anijes Kolumbia. Ndërkohë që Diskavëri u hodh në orbitë për misionin e saj 12 ditësh, kamerat kapën imazhe të ciflave duke rënë nga anija. Por nuk është ende e qartë nëse është dëmtuar veshja e jashtme e saj. Zyrtarë të Nasës thanë dje vonë në një konferencë shtypi se një copë pllake mund të ketë rënë gjatë hedhjes. Pllaka janë humbur edhe gjatë hedhjeve të maparshme, por pa shkaktuar ndonjë problem gjatë hyrjes së anijeve në atrmosferën e Tokës. Dhjetëra kamera regjistruan hedhjen e djeshme për të kapur shenja të ciflash të shkëputura, si ato që dëmtuan krahun e anijes Kolimbia gjatë hedhjes dy vjet e gjysmë më parë. Dëmtimi çoi në shpërthimin e anijes Kolumbia gjatë hyrjes në atrmosferën e Tokës, duke shkaktuar vdekjen e 7 astronautëve në bord. Zyrtarët e Nasës thonë se do t’i stdudiojnë me kujdes imazhet për të parë nëse anija ka pësuar ndonjë dëmtim. Presidenti Bush i uroi ekuipazhit të anijes Diskavëri një mision të suksesshëm. Si shumë amerikanë të tjerë, Presidenti Bush ndaloi punën dje në mëngjes për të shikuar televizionin ndërkohë që anija Diskavëri për vajtje ardhje në hapësirë u hodh në orbitë. Zëdhënësi i Shtëpisë së Bardhë, Skot Meklellen, tha se duke shikuar nga një sallon pranë Zyrës Ovale, presidenti duartrokiti hedhjen e suksesshme dhe tha se kjo ishte një ditë e gëzueshme për të gjithë amerikanët: Zoti Maklellen tha se presidenti falenderoi burrat dhe gratë e agjencisë amerikane të hapësirës, të cilët i kanë kushtuar tërë qenien e tyre kthimit të programit të hapësirës në kursin e duhur pas humbjes së ekipazhit të anijes Kolumbia më shumë se dy vjet më parë.",Zyrtarët e Nasës të shqetësuar nga një copë pllake mund të ketë rënë gjatë hedhjes
"Sulmet terroriste të 11 shtatorit ndryshuan Amerikën përgjithmonë, duke pasur një ndikim të thellë në jetën e përditshme, në qeveri dhe në sektorin privat. Dëmi ekonomik nga sulmet ishte i rëndë, madje shuma të mëdha parash të taksapaguesve janë shpenzuar për ta mbajtur Amerikën të sigurtë. Ekspertët thonë se ndërsa një sulm shkatërrimtar si ai i 11 shtatorit 2001 ka pak të ngjarë të ndodh sërish, kërcënimi tani është më kompleks dhe i ndryshëm se në çdo kohë tjetër gjatë dekadës së fundit. Në pjesën e parë të seancave dëgjimore të Kongresit amerikan për të rishqyrtuar përgjigjen ndaj sulmeve, ish kryetari i komisionit të 11 shtatorit Thomas Kean tha se ka të ngjarë të ketë sulme terroriste në të ardhme. tha ai Në dekadën e kaluar, Shtetet e Bashkuara kanë përmirësuar gjerësisht sigurinë nëpër aeroporte dhe porte, dhe kufijtë kombëtarë po ruhen me më shumë agjentë që përdorin teknologjinë e re. Më shumë se 20 agjenci qeveritare të ndryshme përgjegjëse për ndërhyrjen në rast fatkeqësish janë përfshirë në Departamentin e Sigurisë Kombëtare dhe një Qendër Kombëtare Kundër Terrorizmit është krijuar për të mbrojtur, parandaluar dhe ndërprerë aktivitetin terrorist. Adminstrata Obama ka filluar një nismë të madhe për të siguruar materialet bërthamore, një lëvizje për të cilën ish zëvendës kryetarin e Komisonit të 11 shtatorit, Lee Hamilton, tha se duhet të jetë përparësia kryesore e vendit. tha ai Ish udhëheqës të Komisonit për 11 shtatorin thonë se Shtete e Bashkuara janë më të përgatitura për të parandaluar sulme si ato në Pentagon dhe në Qendrën Botërore të Tregtisë në New York, megjithatë ka ende boshllëqe në sigurinë e Amerikës që kërkojnë vëmendje të menjëhershme.",Ish drejtues të një komisioni të krijuar për të shqyrtuar sigurinë kombëtare thonë se vendi ende ka dobësi përballë sulmeve terroriste
"SherilKrouSheril Me një karierë që përfshin 9 çmime Grammy, shumë çmime të muzikës amerikane, 35 milion regjistrime të shitura dhe një fitore personale në luftën me kancerin e gjirit, Sheril e ka treguar veten se sa e vendosur është si në jetën personale edhe atë profesionale. Albumi i saj i ri me titull ""100 Milje nga Memphis"", është i 7-ti dhe i frymëzuar nga kjo distancë midis vendlindjes së saj Kennett në Missouri dhe qytetit Memphis në Tennessee. Turneu më i fundit i Sheril përfshin një bandë me 10 grupe muzikore. Ajo është shumë e kënaqur që në turne ka një grup të ri muzikantësh. Sheril Krou dëshiron të shprehë mirënjohjen e saj për Majkëll Xhekson me albumin e saj të ri. Sheril e përdor famën e saj për të ekspozuar çështje të ndryshme shoqërore e të mjedisit. Më së fundi, ajo kontribuoi në albumin 'Raise Hope for Congo', Programin Botëror të Ushqimit të Kombeve të Bashkuara dhe në programin televiziv 'Stand Up To Cancer' muajin e kaluar. Në aspektin personal, ajo ka rritur dy fëmijë si nënë e vetme, prandaj edhe ngrihet pyetja: Ku gjen ajo kohë për karrierë? Sheril Krou vazhdon turnetë për të reklamuar albumin e saj të ri ""100 Milje nga Memphis"" dhe dashamirët e saj frekuentojnë koncertet. Ajo ka në plan të marrë pushim për festat dhe të kalojë kohë me fëmijët dhe më pas do të vazhdojë turnetë, ashtu siç thotë edhe kënga e vitit 1996, ""If it makes you happy"" nëse kjo të bën të lumtur.","Artistja dha një intervistë për Zërin e Amerikës, ku flet për albumin e saj të ri"
"Takimi i radhës i Këshillit të Stabilizim-Asocimit ndërmjet Kosovës dhe Bashkimit Evropian, përfundoi të hënën në Bruksel, me anulimin e një konference të përbashkët për gazetarë dhe me një komunikatë në të cilën Bashkimi Evropian kritikoi ashpër tarifat e vendosura nga Kosova ndaj mallrave serbe dhe nguli këmbë në heqjen e menjëhershme të tyre. Në një komunikatë të zyrës së shefes së politikës së Jashtme të Bashkimit Evropian, Federica Mogherini, thuhet se vendosja e këtyre tarifave dëmton interesat ekonomike të Kosovës dhe qytetarëve të saj dhe dëmton synimet e Kosovës për të qenë një vend tërheqës për investime. Para takimit të sotëm, zonja Mogherini dhe dy komisionarë të saj, kishin kërkuar nga Kosova që të heqë tarifat dhe si kundërpeshë kishin ofruar vënien e emrit të Kosovës në vend të atij të Misionit të Kombeve të Bashkuara në Marrëveshjen për tregti të lirë në Evropën Qendrore, të njohur si CEFTA. Por, qeveria e Kosovës nuk e ka pranuar një ofertë të tillë. Kryeministri Ramush Haradinaj tha pas takimit se Kosova synon një marrëveshje gjithëpërfshirëse me Serbinë dhe nuk ka kohë për zgjidhje të pjesshme të problemeve siç është çështja e tarifave. Ai tha se ajo duhet të zgjidhet në një marrëveshje që nënkupton njohje, ulëse në OKB dhe anëtarësim në mekanizma ndërkombëtarë për Kosovën. Ai tha se delegacioni i Kosovës ka kërkuar një trajtim të barabartë të saj duke vënë theksin tek liberalizimi i vizave. Ndërsa ka ritheksuar kërkesën që bisedimet për normalizimin e marrëdhënieve me Serbinë të vazhdojnë, por me një rol më të madh të Shteteve të Bashkuara. ""Qeveria dhe unë, asnjëherë, nuk e kemi vënë në pikëpyetje rëndësinë e dialogut. Kjo është e vetmja rrugë përpara për Kosovën dhe Serbinë, që të bëhemi anëtarë të barabartë të familjes evropiane"", thuhet në fjalimin që kryeministri Haradinaj ka mbajtur në takim e të cilin ai e shpërndau në rrjetin social facebook. ""Megjithatë, njëzet vjet pas luftës, dhjetë vjet pas pavarësisë, dhe pesë vjet pas Marrëveshjes së Brukselit, realiteti është se, përparimi drejt normalizimit të marrëdhënieve ndërmjet Kosovës dhe Serbisë ka qenë minimal, dhe në fakt tani ka dalur krejtësisht nga binarët, veçanërisht me diskutimin publik mbi idenë fatale të korrigjimit të kufirit dhe shkëmbimit të territorit; Ka dëmtuar seriozisht kredibilitetin e ndërmjetësuesit, dhe ka dëmtuar arritjet që kemi bërë në dialogun e ndërmjetësuar nga BE për më shumë se 7 vjet"". ""Më lejoni të theksoj edhe një herë, unë si Kryeministër dhe Qeveria e Kosovës, kundërshtojmë fuqishëm dhe e refuzojmë këtë ide, e cila do të sjellë vetëm luftëra dhe tragjedi të reja në Ballkan. Kushdo që flet për kufijtë, territorin, apo çfarëdo korrigjimi tjetër për vendim tim, është armiku ynë"", thuhet mes tjerash në fjalimin e tij. Kosova nënshkroi në vitin 2015 marrëveshjen e Stabilizim Asocimit me Bashkimin Evropian, si kundërshpërblim për angazhimin e saj në bisedimet për normalizimin e marrëdhënieve me Serbinë e cila kundërshton pavarësinë e Kosovës, por hapi bisedimet për anëtarësim për shkak angazhimit në bisedime. Bashkimi Evropian kërkon nga të dyja palët një marrëveshje detyruese, gjithëpërfshirëse për normalizim marrëdhëniesh para së të përmbushin synimin për t'u bërë pjesë e bllokut. Por, bisedimet tashmë kanë ngecur dhe Serbia kushtëzon vazhdimin e tyre me heqjen e tarifave, të cilat qeveria e Kosovës i vendosi më 21 nëntor në shenjë kundërvënieje ndaj siç u tha fushatës agresive të Beogradit ndaj shtetësisë së Kosovës. Parlamenti i Kosovës ngriti të shtunën një ekip negociues dhe miratoi një rezolutë për bisedimet e cila hedh poshtë mundësinë e diskutimit të tërësisë tokësore të Kosovës. Vendimi i cili nuk pati konsensus, nxiti reagimin e Beogradit i cili tha se ky është një veprim që i mbyllë dyert e bisedimeve.","Zyrtarë të BE-së anuluan një konferencë të përbashkët me kryeministrin e Kosovës, Ramush Haradinaj për shkak të mospajtimeve rreth tarifave të Kosovës ndaj mallrave serbe, por edhe procesit të bisedimeve Kosovë - Serbi."
"Në Kinë është krijuar një grup milionerësh dhe miliarderësh të fuqishëm që kur vendi u hap për ekonominë e tregut. Në këtë grup dallojnë të ashtu-quajturit ‘princat e vegjël’, një term që përfshin fëmijët e funksionarëve të lartë të partisë. Në vazhdim i hedhim një vështrim kësaj klase fisnikësh pa tituj: Me ceremoni madhështore u organizuar Kongresi i Partisë Komuniste për të zgjedhur brezin e udhëheqësve të rinj. Shumë prej tyre janë bijtë e ish-funksionarëve të lartë të partisë. Ata njihen me termin ‘princat e rinj’ pasi kanë arritur status politik, kryesisht falë lidhjeve familjare. Në shumë raste, shpjegon gazetari Hu Ping përmes lidhjes me Skype, shumë prej tyre grumbullojnë edhe pasuri në procesin e ngritjes politike: “ Një artikull i fundit i New York Times thotë se të afërmit e Wen Jiabaos kanë grumbulluar më shumë se 2.7 miliardë dollarë gjatë periudhës që ai ka qenë kryeministër. Pasuria është e fshehur në bono, investime financiare, aksione në kompani komunikacioni, apo pika pushimi. Zëdhënësi i Ministrisë së Punëve të Jashtme në Kinë Hong Lei shprehet se artikulli bën shpifjenëtarë të tjerë të Komitetit të Byrosë Politike kanë pjesëtarë të familjes me lidhje të forta me biznesin. Dhëndri i Kryetarit aktual të Partisë Komuniste, Hu Jintao, ishte më parë Shefi Financiar i Sina.com, faqja më e madhe elektronike në Kinë. Në vitin 2003 llogaritej që ai të kishte nga 35-60 milionë dollarë. Djali i anëtarit të Komitetit të Byrosë Politike Li Changchun është drejtues i lartë i kompanisë shtetërore China Mobile, një gjigand në telekomunikacion. Në fillim të vitit, grupi mediatik Bloomberg News njoftoi se motra dhe të afërm të tjerë të Presidentit të ri kinez Xi Jinping kanë më shumë se 100 milionë dollarë si pasuri familjare. E gjithë kjo pasuri është grumbulluar ndërkohë që Partia vazhdon të këmbëngulë se përfaqëson interesat bazë të klasës punëtore dhe kryeministri Wen Jiabao zotohej të godiste korrupsionin. Bo Xilai, djali i një funksionari të lartë të partisë, pritej të bëhej anëtar i Komitetit Qendror të Byrosë Politike, pas ndryshimeve në udhëheqje. Por ai u përjashtua nga partia nën akuzat për korrupsion, pasi bashkëshortja e tij u shpall fajtore për vrasjen e një biznesmeni britanik lidhur me një mosmarrëveshje për biznesin.",Bijtë dhe të afërmit e funksionarëve të lartë të partisë në Kinë kanë grumbulluar pasuri marramendëse
"Nëse demokratët marrin kontrollin e Dhomës së Përfaqësuesve më 7 nëntor, një ligjvënëse demokrate nga Kalifornia mund të bëhet gruaja e parë kryetare e kësaj dhome. Nancy Pelosi u bë kryetare e demokratëve të Dhomës së Përfaqësuesve në vitin 2002 pas dy dekadash si anëtare e Kongresit. Ndodhi menjëherë pasi demokratët kishin pësuar humbje shkurajuese ndaj republikanëve në zgjedhjet për Kongresin. Zonja Pelosi tha se partia e saj duhet të krijonte një kontrast të qartë me politikat e Presidentit Bush dhe republikanëve. Katër vjet më pas, 66 vjeçarja, nënë e pesë fëmijëve është gati të bëhet e para grua kryetare e Dhomës së Përfaqësuesve, nëse demokratët marrin shumicën në zgjedhjet e së martës. Votat e zonjës Pelosi janë pasqyrim i elektoratit te saj liberal në San Francisco. Ajo ka qenë aktive në drejtim të të drejtave të njeriut, planifikimin familjar dhe çështjet e mjedisit dhe votoi kundër shkurtimit të taksave të propozuar nga Presidenti Bush. Ajo e kundërshtoi që në fillim luftën kundër Irakut dhe kundërshtoi programin e Presidentit Bush për përgjimin elektronik si masë kundër terrorizmit. Ky qëndrim e ka kthyer atë në një nga objektivat e parë të sulmeve të kandidatëve republikanë, Presidentit Bush dhe zyrtareve të tjerë në administratën e tij. Këshilltari kryesor politik i Presidentit, Karl Rove dhe të tjerë i përsërisin këto akuza thuajse çdo ditë. Edhe disa demokratë shqetësohen se sulmet republikane që e paraqesin zonjën Pelosi si nje personalitet jo te forte për sigurinë kombëtare dhe terrorizmin dhe në favor të ngritjes së taksave do t’i dëmtojë shanset e demokratëve. Zonja Pelosi duket se fiton energji nga sulme të tilla, duke iu përgjigjur në këtë mënyrë pohimeve të presidentit dhe republikanëve se një fitore demokratike do të thoshte humbje në Irak dhe në luftën kundër terrorizmit. Kritikët kanë thënë se nëse demokratët marrin kontrollin e Dhomës së Përfaqësuesve, do të fillonte një periudhë hakmarrjesh kundër republikanëve që e mbajne pushtetin që nga viti 1994. Por zonja Pelosi e kundërshton këtë qëndrim. Ajo përjashton, për shembull, mundësinë e ndonjë përpjekjeje demokrate për ta akuzuar Presidentin Bush mbi mungesen e informacioneve te zbulimit para luftës së Irakut. Nëse demokratët fitojnë kontrollin e Dhomës së Përfaqësuesve të martën, zonja Pelosi thotë se rezultati do të ishte një referendum për vetë republikanët. Ajo zotohet se do t’i përdorte 100 ditët e para si Kryetare e Dhomës së Përfaqësuesve për të vënë në zbatim të gjitha rekomandimet e komisionit të 11 shtatorit që hetoi sulmet terroriste të vitit 2001, për ngritjen e rrogës minimale dhe për të krijuar kushtet për kthimin e trupave amerikane në vitin 2007. Përsa u takon ndryshimeve thelbësore që mund të ndodhin nëse demokratët fitojnë pushtetin në Kongres, zonja Pelosi thotë se ata do te sillnin integritet dhe ndershmëri në qeveri. Ndërkohë, republikanët po bëjnë të gjitha përpjekjet që t’u kundervihen anketave që tregojnë se Pelosi dhe demokratët janë të preferuar pak ditë para se amerikanët të shkojnë në kutitë e votimit.",Nancy Pelosi do të ishte gruaja e parë që zgjidhet në këtë post në Shtetet e Bashkuara
"Rreziku nga pastrimi i parave dhe financimi i aktiviteteve terroriste mbetet i lartë në Shqipëri. Në këtë përfundim arrin Këshilli i Evropës në raportin e tij të fundit mbi masat që ka marrë vendi për të luftuar pastrimin e parave dhe financimin e aktiviteteve terroriste. Raporti pohon se Shqipëria ka bërë përparim të konsiderueshëm, duke vlerësuar se ekziston konceptimi i duhur i problemit të pastrimit të parave dhe rrezikut që përbëjnë burimet e paligjshme financiare dhe pastrimi i tyre në ekonominë formale. Por raporti thekson se nevojitet një analizë më e hollësishme mbi kërcënimet që shoqërohen me financimin e grupeve dhe aktiviteteve terroriste si dhe një sistem më funksional në ndjekjen e pasurive të krijuara në forma të paligjshme dhe pistave për pastrimin e tyre. Raporti nënvizon se rreziku kryesor në vend për pastrimin e parave vjen nga korrupsioni, sidomos duke pasur parasysh lidhjet në shumë raste të zyrtarëve të korruptuar me krimin e organizuar që gjenerojnë shuma të mëdha parash dhe minojnë funksionimin efektiv të sistemit të drejtësisë. Megjithëse autoritetet janë të vetëdijshme për problemin, aktiviteti i forcave të rendit për të goditur këto fonde dhe përpjekjet për pastrimin e tyre ka qenë shumë i kufizuar, thuhet në raport. Hetimet, thuhet më tej, në një përqindje të vogël të rasteve çojnë në ngritje akuzash dhe kjo përqindje është drejt rënies. Në shumë raste proceset hetimore pezullohen, ose akuzat braktisen nga prokurorët. Këshilli i Evropës në raportin e tij thekson se Shqipëria ka bazën ligjore të nevojshme për konfiskimin e pasurive të vëna me aktivitet të paligjshëm. Por statistikat mbi pasuritë e konfiskuara nuk duken në përputhje me nivelin e aktivitetit kriminal në vend. Këshilli i Evropës nënvizon se Shqipëria është zyrtarisht e hapur për bashkëpunim ligjor me vende të tjera në rastet e hetimeve nën dyshime për korrupsion, apo pastrim parash, por shton se mekanizmat ligjore në operim janë shumë të ndërlikuara dhe përfshijnë autoritete të shumta me afate të ndryshme kohore për kërkesa e ekzekutim, duke konkluduar se këto hallka pengojnë një proces hetimor efiçent. Në Shqipëri në kohën e analizës, thuhet në raport, nuk kishte një sistem që trajton me përparësi kërkesat nga vende të tjera për hetimin e rasteve të pastrimit të parave. Këshilli i Evropës vëren se megjithë masat e fundit për të zgjeruar raportimin e rasteve të lëvizjes së parave jashtë vendit nga Banka e Shqipërisë, ndjekja e aktivitetit që dyshohet si pastrim parash apo financim i organizatave terroriste është shumë i kufizuar. Raporti vë në dukje se Analiza për Nivelin e Rrezikut në Shqipëri ka identifikuar një rritje të kërcënimit nga radikalizmi fetar dhe nga përpjekjet për rekrutim për aktivitet terrorist. Megjithatë, sipas analizës së Këshillit të Evropës, Shqipëria nuk duket e përgatitur për t’iu përgjigjur me masat e nevojshme këtij rreziku. Autoritetet nuk kanë krijuar një metodologji sistematike për të identifikuar dhe hetuar rastet e financimit të grupeve terroriste. Megjithëse ka pasur ndjekje penale për persona që kanë shkuar për të luftuar në Siri, nuk ka pasur akuza të ngritura apo ndëshkime për financimin e aktiviteteve terroriste. -Një analizë të gjerë dhe të kujdesshme të rreziqeve nga pastrimi i parave apo financimi i aktiviteteve terroriste, ndërgjegjësim për lidhjen dhe ndikimin që kanë ekonomia informale dhe korrupsioni tek tendenca për pastrim parash dhe financimi i aktivitetit terrorist; analizimi i rrezikut nga organizata apo entitete si grupet e krimit të organizuar. -Të koordinohen politikat në nivel kombëtar për t’iu përgjigjur rreziqeve komplekse nga pastrimi i parave/financimi i aktiviteteve terroriste, të cilat nuk po adresohen me strategjitë ekzistuese. -Të analizohen arsyet për nivelin e ulët të proçedimit të rasteve për pastrim parash si dhe të mangësive në proceset hetimore, që u identifikuan në Analizën mbi Nivelin e Rrezikut. -Angazhim aktiv për të ndjekur penalisht raste të pastrimit të parave, përfshirë rastet kur ka fonde që kalojnë kufijtë shtetërorë, duke shfrytëzuar më mirë provat rrethanore në aktet e dyshuara kriminale, qofshin edhe të mbledhura jashtë vendit, në raste kur ka prova të tilla. -Masa për të identifikuar fondet dhe përfitimet e siguruara përmes aktivitetit kriminal si brenda edhe jashtë vendit dhe të ndërmerren hapa për t’i konfiskuar pasuritë e krijuara me këto fonde.","Këshilli i Evropës, në raportin e tij mbi luftën kundër pastrimit të parave dhe financimit të aktivitit terrorist, thotë se Shqipëria nuk po bën sa duhet për të ndjekur penalisht autorët e këtyre veprave."
"Presidenti i Kosovës, Hashim Thaçi, shkroi në rrjetin facebook se “Kosova është gati të shqyrtojë heqjen e taksës për prodhimet serbe nëse Kosovës i jepet një rrugë e qartë drejt arritjes së një marrëveshjeje përfundimtare paqësore me Serbinë”. Ai i bëri jehonë deklaratës së tij për “The Washington Post”, ku ka kërkuar që Shtetet e Bashkuara të marrin një rol udhëheqës në bashkërendimin e përfshirjes ndërkombëtarë për “marrëveshjen paqësore finale që do të sjellë njohjen e Kosovës nga Serbia. Ndërgjegjja jonë na kërkon – dhe është detyrë e jona historike – që të bëjmë paqen të mundshme dhe të vërtetë”, shkroi ai. Gazeta amerikane shkroi se presidenti Thaçi, më 21 dhjetor kishte zhvilluar një takim të pa raportuar diplomatik në Berlin me ambasadorin amerikan, Richard Grenell, në të cilin ishte zotuar për heqjen e tarifave prej 100 për qind ndaj mallrave serbe. Gazetar citon ambasadorin Grenell të ketë thënë se “presidenti Thaçi dhe unë folëm për rëndësinë e marrjes së vendimeve afatgjate në vend të veprimeve afatshkurtra. Isha i kënaqur që ai u pajtua dhe do të angazhohet për heqjen e tarifave të vendosura së fundmi mbi prodhimet serbe. Kjo lëvizje do të ndihmonte që të dërgoheshin shenjat e duhura se ai është serioz për negociatat dhe në ndërtimin e besimin ndërmjet palëve”. Takimi në Berlin kishte ndodhur pak ditë pasi që presidenti amerikan Donald Trump, u dërgoi letra presidentit Thaçi dhe presidentit të Serbisë, Aleksandër Vuçiç, duke u bërë thirrje të dyja palëve “që të shfrytëzojnë kohën e duhur për të arritur një marrëveshje pajtimi ndërmjet tyre”, marrëveshje që siç thuhet, “do të pasqyronte në mënyrë të drejtpeshuar interesat e të dyja palëve”. Më 21 nëntor të vitit që lamë pas, qeveria e Kosovës vendosi tarifa prej 100 për qind për mallrat nga Serbia, në shenjë kundërshtimi ndaj siç u tha, fushatës agresive të Beogradit ndaj shtetësisë së Kosovës. Tarifat nxitën reagimin e Bashkimit Evropian që kërkoi anulimin e tyre por edhe të Shteteve të Bashkuara. Beogradi tha se nuk do të ketë vazhdim bisedimesh nëse nuk anulohet tarifa. Nuk pati një reagim të menjëhershëm të qeverisë së Kosovës ndaj deklaratave të presidentit Thaçi, por deri tash kryeministri Ramush Haradinaj ka theksuar se çështja e tarifave do të jetë pjesë e marrëveshjes për njohjen e ndërsjellë në mes të Kosovës dhe Serbisë. Zyrtarë të qeverisë, thanë në rrjetet sociale se tarifa nuk mund të hiqet nga presidenti dhe ajo nuk është vënë për t’u hequr pa u përmbushur kushtet për një gjë të tillë. Me gjithë tensionet, autoritetet në Kosovë thonë se janë të gatshme të vazhdojnë bisedimet për normalizimin e marrëdhënieve me Serbinë dhe një ekip negociator i miratuar më 15 dhjetor në parlamentin e Kosovës, pa pajtimin e partive me të mëdha opozitare, do të qëndrojë të martën në Bruksel për të takuar zyrtarët e lartë të Bashkimit Evropian.","Presidenti i Kosovës, Hashim Thaçi, la të hapur mundësinë për anulimin e tarifave ndaj mallrave serbe, për t’i hapur rrugën procesit të bisedimeve me Serbinë."
"Në Shqipëri, megjithë pandeminë, po shtohen përgatitjet e partive politike për zgjedhjet e përgjithshme të 25 prillit. Komisioni Qendror i Zgjedhjeve ka nisur të ngrejë komisionet zonale, kur kanë mbetur vetëm 3 muaj nga zgjedhjet. Veprimtarët vendas dhe diplomatët perëndimorë po u kërkojnë partive garuese të zgjedhin kandidatë të pakorruptuar dhe të publikojnë financimet e tyre. Veprimtarë vendas si dhe ekspertë e diplomatë perëndimorë u kërkuan sot partive politike, që në zgjedhjet parlamentare të 25 prillit të bëjnë transparencën e financimeve të tyre dhe të zgjedhin kandidatë sa më të pastër pa lidhje me botën e krimit. Ambasadorja e SHBA-ve në Shqipëri, Yuri Kim, tha se të gjithë duan që zgjedhjet e 25 prillit të jenë të lira dhe të drejta, ky është qëllimi kryesor, së bashku me transparencën mbi financimet e fushatave dhe të partive, si dhe integriteti ikandidatëve të një vendi që synon të hyjë në BE. Ambasadorja Kim i bëri këto komente në konferencën mbi integritetin zgjedhor që organizoi Koalicioni për Reforma, Integrim dhe Institucione të Konsoliduara. “Është përgjegjësi e drejtuesve të partive politike të sigurohen që kandidatët e tyre janë të pastër, bazuar në standartet e rrepta të ligjit mbi dekrimininalizimin. Pas kësaj duhen zgjedhur me kujdes personat që vërtet të përfaqësojnë popullin shqiptar. Drejtuesit duhet të heqin çdo politikan të lidhur me krimin, dhe të zgjedhin njerëz që nuk minojnë demokracinë dhe nuk promovojnë korrupsionin. Qytetarët duhet të bëhen përgjegjësinë që të mos marrin para për votën e tyre dhe të mos votojnë për kriminelë” - tha ambasadorja Kim. Ndërsa kryetari i KQZ-së Ilirjan Celibashi, tha se qytetarët janë të shqetësuar se shumë deputetë nuk mbrojnë interesat e komunitetit që i voton, por ndjekin udhëzimet e financuesve të tyre. “Ashtu si shkon paraja tek politika, po ashtu do të jetë edhe pushteti i ardhshëm; nëse paratë shkojnë në mënyrë të rregullt, institucionet do të jenë transparente dhe të përgjegjëshme, nëse paratë shkojnë fshehtas dhe me qëllime korruptive, po ashtu është qeverisja që del prej tyre” - tha zoti Celibashi. Në konferencë shprehën vullnetin politik edhe përfaqësues të partisë në pushte. Opozita shprehu edhe një tjetër shqetësimet dhe dyshimet e veta se socialistët nuk janë të angazhuar për organizimin e zgjedhjeve me standarta të larta demokratike, duke ndryshuar rregullat e garës, kur gara ka filluar. Konferenca diskutoi mundësitë që të bëhet transparenca e financimeve ndaj partive, sidomos nga financie private, të cilat më pas sjellin klientelizmin në tendera, koncensione dhe kontrata të tjera publik-privat. Oratorët u kërkuan partive të largohen nga fushatat e luksit, që korruptohen nga tregtarët dhe klientët privatë. Madje pati propozime që financimi i fushatave zgjedhore plotësisht nga buxheti publik, të cilat mund të mbikëqyren më saktë, duke mos devijuar vullnetin e popullit, por është një financim i ligjshëm i mjaftueshëm dhe transparent. Sikur të mos mjaftonin shkejlet e përsëritura në procesin zgedhor si votimi familjar dhe shitblerja e votës, këto zgjedhje do të zhvillohen në kushte të vecanta të diktuara nga pandemia Covid 19.","""Drejtuesit e partive duhet të heqin çdo politikan të lidhur me krimin” - tha ambasadorja Kim. "
"Dy arritje shkencore po bëjnë bujë këto ditë: së pari binjakët egjiptianë që ishin të bashkuar në kokë dhe që u ndanë pas një operacioni maratonë. Mjekët janë optimistë por thonë se binjakët ende nuk janë jashtë rrezikut. Së dyti: një ilaç i ri i cili ul ndjeshëm mundësinë e përsëritjes së kancerit të gjirit. Rezultatet e një studimi të kryer me këtë ilaç ishin mjaft befasuese Ahmed dhe Mohamed Ibrahim iu nënshtruan të shtunën një operacioni prej 34 orësh në një spital të Dallasit në shtetin Texas. Pas ndërhyrjes kirurgjikale binjakët dy-vjeçarë ishin ende në gjendje kritike por të stabilizuar. Që të dy u vunë qëllimisht në komë. Kirurgu kryesor, Doctor Kenneth Shapiro, tha se koma do të ndihmojë për të ulur mundësinë e komplikacioneve. “Planet tona janë që t’i mbajmë ata në gjendje kome për disa ditë. Tani për tani mund të themi se treguesit e tyre jetikë janë të qendrueshëm dhe ne nuk shikojmë shenja të ndonjë problemi mjeksor, tha kirurgu.” Kur i ati i binjakëve mësoi se ata ishin ndarë me sukses, reagimi i tij i parë ishte një përqafim për mjekun e familjes Doctor Nasser Abdel Al. “Kur dikush njoftoi se tani të vegjëlit ishin ndarë, i ati, Ibrahimi, kërceu dhe mu hidh në qafë dhe gati sa nuk i ra të fikët. Kështu që na u desh të kujdeseshim për të. Ai tha se as që e kishte ëndërruar një çast të tillë më parë.” Mjekët e dinë se binjakët ende nuk janë plotësisht jashtë rrezikut. Doctor James Thomas thotë se dy kërcënimet më të mëdha tani për tani janë dëmtimi i trurit dhe infeksionet. “Por për të kuptuar plotësisht dëmin që mund të kenë pësuar ata gjatë operacionit dhe shanset për shërim, do të duhen disa javë ose disa muaj, thotë mjeku.” Pasi të nxirren nga gjendja e komës, binjakët do t’i nënshtrohen procesit të rehabilitimit për disa muaj si dhe operacionit për rindërtimin e kafkës. Jeta e tyre në gjendje të ndarë ka filluar dhe po ashtu dëshira e atë atit që ata të bëjnë një jetë normale. Ja një arritje tjetër shkencore. pas heqjes së kancerit të gjirit me operacion, shumica e pacientëve marrin tamoxifen, një ilaç që ndalon përsëritjen e sëmundjes. Mirëpo sipas studimeve, efekti i tamoksifenit zgjat vetëm 5 vjet pasi më tej tumori i reziston ilaçit. “Kanceri i gjirit mund të rishfaqet shumë shpejt pas diagnozës ose pas shumë vitesh” thotë doktor Clifford Huddis, specialist për kancerin. Në një eksperiment me gra që kanë kaluar menopauzën, të cilave iu dha një ilaç i dytë, Letrozole, u pa se shanset për të mos u prekur më nga kanceri ishin dy herë më të larta se sa te gratë që morrën placebo. “Rezultatet ishin të jashtëzakonshme, thotë mjeku James Ingle. Ato ishin më të mira me ilaçin Letrozol, shumë herë më të mira se sa i kishim parashikuar kur ndërmorrëm studimin në vitin 1997”. Rezultatet ishin aq të mira saqë studimi u ndërpre më shpejt sesa ishte parashikuar në mënyrë që Letrozolin ta marrin sa më shumë gra. Ky ilaç ul ndjeshëm nivelet e estrogjenit, hormoni që ushqen shumicën e kancerve të gjirit. Efektet anësore të ilaçit mund të përfshijnë artritin dhe dobësimin e kockave por mjekët shpresojnë që Letrozoli të përmirësojë ndjeshëm jetën e mijëra grave.",Binjakët e ndarë egjiptianë ne gjendje te qendrueshme: nje ilaç i ri ul ndjeshëm mundësinë e përsëritjes së kancerit të gjirit
"Asgjë në natyrë nuk është e pavdekshme, por disa lloje gaforresh jetojnë për shekuj me radhë ndërsa një krijesë e vogël uji, e quajtur Hidra, jeton shumë gjatë, të paktën deri sa thahet uji i pellgut ku ajo qëndron. A mund të arrijnë të jetojnë po aq gjatë njerëzit? Autori Xhonathan Uiner thotë se ata gjithmonë e kanë ëndërruar këtë gjë. Autori thotë se përpjekjet për të qenë gjithmonë të rinj janë të njohura për disa njerëz të shquar. Në fillim të shekullit të 20-të, disa njerëz besonin se ndërhyrjet kirurgjikale mund t’ua rigjallëronin forcën dhe energjinë. Autori Xhonathan Uiner thotë se shkencëtarët nuk janë të sigurt se sa mund të zgjatet jeta e njerëzve dhe se ata thjesht debatojnë për mënyrën më të mire për ta zgjatur atë. Disa përqëndrohen në probleme të veçanta të pleqërisë, si kanceri, alxajmeri, sëmundjet e zemrës, të tjerë përpiqen të gjejnë arsyet përse trupi i njeriut degradon deri në nivelin e qelizave. Në fakt, gjatë shekullit të fundit, thotë autori, jeta është zgjatur dhe mesatarisht, tani njerëzit jetojnë disa dekada më gjatë se sa gjyshërit e tyre. Tanis një numër më i madh njerëzish kapin moshën 100 vjeçare. Por, përsëri, disa njerëz nuk arrijnë të bëhen as 80 vjeç dhe 100-vjeçarët janë një pjesë tepër e vogël e popullsisë. Shkrimtari thekson se zgjatja e jetës në shekullin 21 po krijon tensione sociale, duke i kundërvënë të rinjtë me të moshuarit në debate për taksat, shpenzimet publike dhe moshën e daljes në pension në Evropë dhe gjetkë. Ai shtron edhe pyetje të tilla, si ç’do të ndodhte me shumëfishimin e popullsisë në se çiftet do të lindin fëçmijë për 100 vjet? Apo, cila do të ishte pasoja e jetëgjatësisë në se disa shoqëri do të udhëhiqeshin nga njerëz të moshuar dhe të këqinj. Një tjetër pyetje që shtron autori është: A do të ishte zgjatja e madhe e jetës një dhunim i natyrës? Ndoshta jo, thotë ai. Autori thotë se megjithatë, ne ende nuk ndeshemi sot me probleme të tilla të vështira, sepse shkencëtarët që përpiqen të na zgjasin jetën ende nuk kanë bërë ndonjë zbulim të madh në këtë fushë. Të jetosh përgjithmonë, kjo vazhdon të jetë një ëndërr, objekt i miteve dhe i letëërsisë dhe shumë shkencëtarë shpresojnë të shtojnë të paktën 20, apo 30 vjet në jetën e njerëzve. Ata që janë më optimistë shpresojnë të shtojnë qindra vjet, ndërsa skeptikët mendojnë se ndoshta ne kemi arritur maksimumin e jetës njerëzore.","Xhonathan Uiner eksploron shkencën dhe pseudoshkencën e zgjatjes së jetës në librin “Ta duash këtë botë"""
"Sekretari i Mbrojtjes Jim Mattis theksoi të mërkurën se Shteteve të Bashkuara ""nuk u mungojnë kurrë zgjidhjet diplomatike"", kur vjen puna për të trajtuar krizën me Korenë e Veriut. Një koment që vjen pasi Presidenti Donald Trump tha se ""bisedimet nuk ishin përgjigjja"", ndaj kësaj çështjeje. Deklarata e zotit Mattis erdhi si përgjigje ndaj një pyetjeje rreth komentit në twitter të bërë të mërkurën nga presidenti Trump, lidhur me trajtimin që Shtetet e Bashkuara duhet t’i bëjnë kërcënimit që vjen nga Koreja e Veriut pas provës më të fundit të raketë balistike të këtij vendi që kaloi mbi Japoni. Të mërkurën sekretari amerikan mbrojtjes Jim Mattis u takua në Pentagon, me homologun e tij koreano-jugor Song Young-moo. Takimi zhvillohet ndërsa dy vendet përpiqen të gjejnë mënyrat se si t’i trajtojnë provokimet e fundit të Koresë së Veriut. ""Vëmë re me besim se keni premtuar të rrisni shpenzimet e mbrojtjes nën presidentin e ri koreano-jugor. Ne duhet të vazhdojmë të thellojmë marrëdhënien tonë ushtarake, duke ngritur edhe me shumë nivelin e lartë të besimit që ekziston mes dy kombeve tona. Siç kemi parë, kërcënimi për sigurinë në veri-perëndim të Paqësorit është bërë më i ashpër ndaj dhe marrëdhëniet e kombeve tona në fushën e mbrojtjes bëhen më të rëndësishme se kurrë si dhe mbeten themeli i përpjekjeve ndërkombëtare për të zbutur veprimet agresive të Koresë së Veriut "", tha sekretari amerikan i Mbrotjes. Agjencia Qëndore Koreane e Lajmeve (KCNA), citoi udhëheqësin e Koresë së Veriut, Kim Jong Un të ketë thënë se prova me raketë ishte dhe hapi i parë i ushtrisë së Koresë së Veriut për operacionet e saj në Paqësor dhe Kryeministri i Japonisë Shinzo Abe dhe Presidenti i Koresë së Jugut, Mun Jae-in ranë dakord gjatë një telefonate mes tyre sot se duhet të ushtrohet presion maksimal mbi Korenë e Veriut në mënyrë që ajo të angazhohet në bisedime për zgjidhjen e krizës. 15 vendet anëtare të Këshillit të Sigurimit të OKB-së mund të kenë ndërmarrë hapin e parë në këtë drejtim, duke lëshuar mbrëmë gjatë një seance të jashtëzakonshme një deklaratë që dënon hedhjen e raketës mbi Japoninë. e Ambasadorja amerikane në OKB, Nikki Haley, u bëri thirrje vendeve të tjera të bashkohen në dënimin e Koresë së Veriut Presidenti Trump shkroi sot në Twitter se ""Shtetet e Bashkuara për 25 vjet kanë biseduar me Korenë e Veriut dhe e kanë toleruar këtë vend. Bisedimet nuk janë përgjigja!"" Ndërsa, në një deklarate të lëshuar të martën në lidhje me provën e fundit të Phenianit me raketë, Presidenti Trump tha se Por, ndërsa Kina u bashkua me dënimin e provës me raketë të Koresë së Veriut, i dërguari i saj u kërkoi vendeve anëtare të tregojnë përmbajtje dhe të shmangin veprimet provokuese që mund të përkeqësojnë situatën rajonale dhe të punojnë së bashku për të ruajtur paqen dhe stabilitetin në gadishullin Korean. Përfaqësuesit kinezë dhe rusë theksuan gjatë seancës së Këshillit të Sigurimit të OKB-së se nuk ka zgjidhje ushtarake për këtë çështje.",Koreja e Veriut të mërkurën pranoi se kishte hedhur një raketë balistike që fluturoi mbi Japoni.
"Një palestinez vrau një kolon izraelit në Bregun Perëndimor, pak orë pas bisedimeve që drejtori i CIA-s, George Tenet, zhvilloi me një anëtar të rëndësishëm të kabinetit palestinez për përmirësimin e gjendjes së sigurisë në Bregun Perëndimor. Forcat izraelite të sigurimit thonë se ekstremisti palestinez hyri në një vendbanim hebraik dhe vrau një grua para se të vritej vetë. Të paktën një kolon tjetër u plagos gjetë shkëmbimit me armë zjarri. Dhuna pasoi takimin e zotit Tenet me ministrin e brendshëm palestinez, Abdel Razak Yehiyeh, në selinë e CIA-së në Virginia. Burime të afërta me delegacionin palestinez thonë se diskutimet u prëqendruan në mënyrat për riorganizimin e forcave palestineze të sigurimit në mënyrë që ato të jenë në gjendje të ndalojnë sulmet kundër izraelitëve. Vendimi për përmirësimin e gjendjes së sigurimit mund të jetë zhvillim kyç përsa i përket tërheqjes izraelite nga Bregu Perëndimor, gjë që kërkohet nga palestinezët si hap i parë drejt transformimit të territorit në një shtet. Ndërkaq, ushtarët izraelitë vranë një burr në Nablus, pasi ai nuk iu bind urdhërit për të ndaluar. Ushtria izraelite kërkoi ndjesë dhe ka filluar hetimet rreth vrasjes. Në Rripin e Gazës, forcat izraelite vranë një anëtar të grupit ekstremist Hamas, i cili po përpiqej të hynte në territorin izraelit. Zyrtarë izraelitë thonë se granadat që palestinezi kishte me vete, shpërthyen kur ai u qëllia nga ushtarët.",Bisedimet prëqendrohen në përpjekjet për përmirësimin e sigurisë në Bregun Perëndimor
"Irani thotë se është gati të kthehet në bisedimet me fuqitë e mëdha të botës mbi programin e tij të armëve bërthamore. Por ndërsa Teherani vazhdon programin e tij të pasurimit të uraniumit, duke mos përfillur shqetësimet e vendeve perëndimore rreth zhvillimit të një arme bërthamore, vendet perëndimore kanë shtuar sanksionet ekonomike ndaj Iranit. Presidenti Obama miratoi kohët e fundit një raund të ri sanksionesh, që godasin sektorin Iranian të energjisë dhe atë të lundrimit. Këto sanksione u shtohen një serë sanksionesh të njëanshme dhe shumëkombëshe kundër industrisë dhe bankave iraniane. Këto sanksione synojnë të parandalojnë vazhdimin e programit bërthamor të Iranit. Perëndimi thotë se Irani po përpiqet të zhvillojë armë bërthamore, ndërsa Teherani thotë se programi ka qëllime civile. Irani ka lënë të kuptohet se është gati të zhvillojë bisedime të reja me fuqitë ndërkombëtare, të njohura si grupi P5+1, që janë Shtetet e Bashkuara, Britania, Rusia, Kina, dhe Franca, plus Gjermaninë. Jamie Ingram, i organizatës IHS Global Insight, thotë se sanksionet po e detyrojnë Iranit të kthehet në tryezën e negociatave. Tregëtia e Bashkimit Evropian me Iranin, edhe në artikujt e lejuar, ka rënë ndjeshëm gjatë muajve të fundit. Dhe kjo sepse bankat evropiane kanë frikën e Shteteve të Bashkuara, thotë Nigel Kushner, shef ekzekutiv i firmës W Legal, e cila këshillon firmat mbi tregëtinë me Iranin. Zoti Kushner thotë se Irani po përpiqet të sigurojë importe nga vende jashtë juridiksionit të sanksioneve perëndimore. Sanksionet ndaj bankave po shkaktojnë më shumë vështirësi në Iran, thotë analisti Ali Fathollah-Nejad në Universitetin e Londrës. Fathollah-Nejad thotë se Perëndimi duhet të diskutojë sanksionet në çdo lloj negociatash në mënyrë që të gjendet një zgjidhje diplomatike. Nëse bisedimet fillojnë, ato do të jenë më të fundit në një seri të gjatë negociatash. Analistët parashikojnë një përqëndrim në shtimin e besimit në afat të shkurtër se sa gjetjen e një zgjidhje të krizës.",Teherani ka lënë të kuptohet se është gati të zhvillojë bisedime të reja me fuqitë ndërkombëtare
"Ekonomia botërore përballoi goditjen më të madhe ekonomike, por Fondi Monetar Ndërkombëtar thotë se sistemi botëror financiar ende nuk ka dalë nga rreziku. Drejtori i FMN-së Dominik Straus Khan paralajmëroi dje që vendet anëtare të mos bien në vetkënaqësi. e pabarabartë paraqet rreziqe të mëdha, me një zhvillim të ngadaltë të vendeve të përparuara dhe një zhvillim të shpejtë të vendeve në zhvillim. Pavarësisht parashikimive për një rritje prej 4,5% të ekonomisë botërore, Fondi Monetar Ndërkombëtarë thotë se rimëkëmbja nuk është shoqëruar me vende të reja pune. Zoti Straus Khan i referohet Tunizisë dhe Egjiptit- ku të dhënat tregojnë se ka rritje ekonomike por nuk ka patur mundësira për qytetarët. Presidenti i Bankës Botërore Robert Zoellik thotë se kjo situatë ndikoi në revoltat popullore, që rezultuan në një paqëndrueshmëri të madhe. Banka Botërore publikoi një raport të ri ditën e djeshme ku paraqiste ndikimin e protestave tek çmimet e ushqimeve. Zoti Zollek tha se rritja prej 36% e çmimeve të artikujve ushqimore që nga viti i kaluar, ka ndikuar në kalimin e 44 milion njerëzve në situatën e varfërisë. Ai paralajmëroi se një rritje prej 10% e çmimeve të ushqimeve do të çojë 10 milionë të tjerë në varfëri të skajshme. Këto komente vijnë teksa ministrat e financave nga e gjithë bota janë mbledhur në Uashington për takimin e përvitshëm të pranverës të Bankës Botërore dhe Fondit Monetar Ndërkombëtar. Takimet do të përqëndrohen në rimëkëmbjen ekonomike dhe hapat e nevojshëm për t’i dhënë një shtysë situatës financiare në botë.",Drejtori i Bankës tha se rritja e çmimeve ushqimore ka ndikuar në kalimin e 44 milionë njerëzve në situatën e varfërisë
"Zoti Ambasador, kjo është një ngjarje e madhe për Shqipërinë dhe Kroacinë, dje ato u bënë anëtare të NATOs, ndërsa nesër do të ulen si anëtare të plota me udhëheqësit e botës së lirë. Ju keni qenë një nga mbështetësit kryesorë të zgjerimit të NATOs, si ndjeheni sot? Jam shumë i gëzuar për ceremoninë e djeshme, ku Shqipëria dhe Kroacia dorëzuan instrumentat e anëtarësimit në NATO. Po kështu jam i gëzuar që nesër Kroacia dhe Shqipëria do të ulen në takimin e NATOs si anëtare të plota. Gjatë gjithë karrierës sime kam besuar fuqimisht se zgjerimi i NATOs përbën zgjerimin e lirisë, stabilitetit. Zgjerimi i NATOs u jep këtyre dy popujve mundësinë të marrin vetë vendimet e tyre për jetën e tyre dhe të ardhmen. Dhe, duhet thënë që anëtarësimi nuk i është dhuruar Shqipërisë dhe Kroacisë, ato e kanë fituar atë duke luftuar në Afganistan dhe duke bërë ndryshime në shoqëritë e tyre dhe ka ende ndryshime për t’u bërë. Kjo është një ditë e jashtëzakonshme për popujt e këtyre dy vendeve, por edhe për vetë Aleancën. Ka nga ata që thonë se NATO është dobësuar me zgjerimin e saj. Ç’mendim keni për këtë? Nuk besoj, zgjerimi i NATOs e ka bërë organizatën edhe më të fortë. Zgjerimi i Aleancës tregon se vendet besojnë tek kjo organizatë dhe vlerat e saj, tek ajo që quhet mbrojtje kolektive. Duhet të shohim nga e ardhmja. NATO ka ndryshuar shumë këto kohë. Udhëheqësit e NATOs do të flasin nesër për sigurinë e burimeve energjitike, sigurinë kompjuterike dhe situatën në Afganistan. NATO sot është një organizatë më e mirë, më e fortë se dhjetë vjet më parë. Ajo i është përshtatur ndryshimeve të shekullit të 21-të. Presidenti Obama do t’u kërkojë nesër udhëheqësve europianë më shumë trupa në Afganistan. A besoni se do ta arrijë këtë? Aleanca duhet të fitojë në Afganistan. Besoj se, vërtet nëse nuk ka sukses në Afganistan, NATO do të dobësohet si organizatë. Dhe besoj se nesër në takim, presidenti Obama nuk do të kërkojë ndihmë vetëm për shtimin e numrit të trupave, por dhe në fusha të tjera si stërvitja e ushtarëve afganë, apo programi kundër narkotikëve. Mendoj se Presidenti po tregon se Shtetet e Bashkuara janë te vendosura në Afganistan, duke shtuar me 17 mijë numrin e trupave atje. Por ka ardhur koha që edhe shtetet e tjera të japin kontributin e tyre në Afganistan. Spanja deklaroi se do të tërheqë trupat e veta nga Kosova, ndërsa Gjermania njoftoi se kërkon një ulje graduale të numrit të trupave. Nga njëra anë, Kosova ka përparuar shumë në aspektin e sigurisë, por situata në disa zona mbetet e tensionuar. Besoni se populli i Kosovës duhet të shqetësohet nga këto lëvizje? Populli kosovar duhet të ketë besim tek situata në vend. Ata kanë punuar shumë për krijimin e një shoqërie të re në Kosovë. Por, duhet kuptuar që edhe shtetet e ndryshme kanë problemet e tyre me numrin e trupave dhe nuk mund t’i lënë përgjithmonë trupat e tyre atje. Vendimet e Gjermanisë dhe Spanjës i tregojnë popullit të Kosovës se duhet të bëjnë akoma më shumë për një shoqëri demokratike, tolerante dhe shumetnike. Dy presidentët e fundit amerikanë kanë qënë shumë aktivë në lidhje me politikat e Ballkanit. Por, energjia amerikane duket të jetë përqendruar tek kriza ekonomike. Nga ana tjetër, Ballkani nuk është stabilizuar ende plotësisht, situata në Bosnjë është e tensionuar, Greqia dhe Maqedonia kanë ende çështje për të zgjidhur, ndaj edhe Maqedonia sot nuk është pjesë e NATOs. Mendoni se këto çështje mjaftojnë për të siguruar vazhdimësinë e interesit amerikan në Ballkan? Kriza ekonomike nuk ka shumë lidhje me përfshirjen amerikane në Ballkan. Është shumë me rëndësi të thuhet se dyert e NATOs dhe të BE-së të mbeten të hapura, në mënyrë që popujt e Serbisë, Maqedonisë dhe të Ballkanit të kenë një ide për të ardhmen e tyre, ashtu si ndodhi dje me popujt e Shqipërisë dhe Kroacisë. Kjo nuk lidhet me ekonominë, por me dëshirën politike. Unë besoj se administrata e zotit Obama beson në një Europë të bashkuar, në paqe, dhe të lirë dhe kjo arrihet me një Serbi, Bosnje dhe Maqedoni të suksesshme. Do të jetë shumë interesante, pasi tani Shqipëria dhe Kroacia do të marrin rolin e udhërrëfyesit për integrimin në NATO të Malit të Zi, Bosnjes e kështu me radhë. Këto kohë nuk është folur shumë për futjen e Gjeorgjisë dhe Ukrainës në NATO. Besoni se situata aktuale gjeopolitike do ta pengojë hyrjen e tyre në Aleancë në të ardhmen e afërt? Në takimin e fundit të NATOs, ne pamë se udhëheqësit e NATOs folën qartë mbi mundësinë që ka Gjeorgjia dhe Ukraina të futen në NATO. Por, kjo do të kërkojë kohë për arsye të pozitave të Rusisë, por edhe Europës. Duhet thënë se edhe dëshira e Ukrainës për t’u futur në NATO nuk është kaq e madhe krahasuar me vende si Shqipëria dhe Kroacia. Nëse do të këshillonit presidentin Obama, besoni se Presidenti duhet të diskutojë çështjen e zgjerimit të BE-së gjatë takimeve me udhëheqësit europianë dhe të bëjë thirrje për futjen e shteteve të tjera në këtë bashkësi? Besoj se po. Shpresoj që ai do t’u kërkojë udhëheqësve europianë të mbyllin sytë për një moment dhe të mendojnë për sukseset e mëdha që janë bërë si për shembull zgjerimi i Bashkimit Europian dhe reformat e mëdha që janë bërë në këto shtete. Nuk ka pse ky proçes mos të vazhdojë. Dhe them se edhe Turqia duhet të jetë anëtare me të dreja të plota e BE-së Bashkimi Europian ka qënë i suksesshëm si pasojë e zgjerimit. Zoti Ambasador, dhjetë vjet më parë situata në rajon ishte e trazuar, Shqipëria pothuajse pushoi së funksionuari si shtet, në Kosovë zhvillohej luftë, në Serbi kishte protesta kundër regjimit. Menduat ndonjëherë në atë kohë se vetëm dhjetë vjet më vonë do të bëhej kaq shumë përparim? Është e jashtzakonshme. Ky sukses së pari u takon popujve të Shqipërisë dhe Kroacisë, pasi ata patën vizionin dhe e arritën këtë. Këtu duhet përmendur edhe roli pozitiv i Bashkimit Europian dhe NATOs. Dhe, mbi të gjitha është dëshira e njerëzve për të zgjedhur vetë të ardhmen e tyre. Këtë deshëm edhe ne nga Europa, të jetë e bashkuar, e lirë, në paqe. Nuk duhet të harrojmë se njerëz të brezit tim apo edhe brezit tënd, dikur kanë qënë skllevër të regjimeve dhe tani janë të lirë. Kjo është diçka shumë pozitive që nuk duhet harruar. Zoti Ambasador, faleminderit. Faleminderit juve, ishte kënaqësi. //ek//","Ambasadori tha se zgjerimi i NATOs e ka bërë organizatën edhe më të fortë. ""Zgjerimi i Aleancës tregon se vendet besojnë tek kjo organi"
"Ky stadium quhet ndryshe edhe ""Shtëpia endërtuar prej Ruthit"" dhe e ka marrë emrin nga bejsbollisti me famë Bejb Ruth.85 vjet më parë lojtari Ruth zhvilloi këtu ndeshjen e tij të parë. Stadiumi u ndërtua në fillim të viteve 1920 në lagjen eBronxit në Nju Jork. Toni Morante është drejtor i sektorit të vizitorëve nëstadiumin Jenki: thotë ai. Në këtë stadium është mbajtur edhe fjalimi historik imbylljes së karrierës sportive të lojtarit me famë Lu Gehrig. ""- tha ai. Gehrig humbi jetën vite më vonë, nga një semundje qëtanimë mban emrin e tij. Shumë nga lojtarët më të mëdhenj të sportit të bejzbollite shihnin stadiumin Jenki si shtëpinë e tyre. Lojtarët e ekipit të bejzbollit të Nju Jorkut i dhanëekpit të tyre Jenki 26 trofe botërorë dhe çmendën mijëra sportdashës të NjuJorkut. Siç thotë njëri prej tyre: Gati 55 mijë tifozë mbushën shkallët estadiumit Jenki të dielën për të bërë tifo për herë të fundit për ekipin etyre. Gjatë aktiviteteve para fillimit të lojës, legjendat e ekipit Jenki të tëgjitha kohërave ishin mes të pranishmëve. Vajza e sportistit Bejb Ruth hodhi topin e parë në hapjetë ndeshjes. Ekipi Jenki fitoi ndeshjen e tij të fundit në këtëstadium me rezultatin 7-3 kundër ekipit Orioles të Baltimorës. Lojtarët e ekipit vrapuan rreth e përqark stadiumit përherë të fundit duke u përshëndetur me tifozët e duke festuar fitoren. Lojtari Derek Xhetër foli me sportdashësit pas ndeshjes: Sezonin e ardhshëm ekipi Jenki do të transfeorhet në njëstadium model të sapo ndërtuar. Por, lojtarët dhe tifozët zor se do të harrojnëmagjinë e stadiumit legjendar Jenki.//lk",Në këtë stadium janë zhvilluar ndeshjet e ekipit të Nju Jorkut për rreth 85 vjet
"Gjatë dhjetë ditëve të fundit të këmbimit tëbursës në Shtetet e Bashkuara, indeksi Dou Xhons ka humbur më shumë se 20përqind të vlerës së tij. Por as tregjet botërore nuk i kanë shpëtuar kësajkrize. Tregjet e aksioneve në Azi dhe Evropë kanë shënuar gjithashtu rënie tëthella. Ndërsa bursa në Rusi dhe Indonezi është pezulluar pa afat. NëShtetet e Bashkuara, presidenti Bush u përpoq përsëri t'i siguronte amerikanëtse plani i qeverisë për zgjidhjen e krizës financiare do të funksionojë. Megjithatë, garancitë që dha presidenti nukndikuan shumë tek këmbimi i bursës në Uoll Strit. Pas një ngritjeje të shkurtër të premten në mëngjes, një nga menaxherët e indeksit S&P Sem Stovall thotë seçmimet ranë menjëherë pas fjalimit të presidentit. Analisti Frensis Lun nga Hong Kongu thotë sebesimi i investitorëve ka rënë në nivelin më të ulët ndonjëherë. Shumica shpresojnë se mbështetja do të vijë ngatakimi i udhëheqësve botërorë të Grupit të shtatë vendeve të industrializuaranë Uashington. Presidenti Bush thotë se udhëheqësit ndërkombëtarë ndajnë tënjëjtat shqetësime me të. Ekonomistët thonë se udhëheqësit botërorë kanëarsye të forta për të punuar me Shtetet e Bashkuara. Analisti Dejvid Hejl thotëse një rënie ekonomike në Shtetet e Bashkuara do të thotë ngadalësim për tëgjithë botën. Raporti i fundit i Fondit Monetar Ndërkombëtarparashikon që Shtetet e Bashkuara po hyjnë në një periudhë rënieje ekonomikekëtë vit, duke shkaktuar një ngadalësim të theksuar në të gjithë ekonominëglobale. //bsa//",Presidenti tha se ministrat e financave do të punojnë për të mbrojtur depozitat bankare dhe për të rivënë në punë tregun e kredive
"Qyteti Bordo në jugperëndim të Francës, është i njohur si kryeqyteti botëror i verës, por ka patur një të kaluar të errët, si porti i dytë më i madh i Francës nga ku bëhej tregtia e skllevërve. Ndryshe nga disa qendra të tjera të njohura për tregtinë e skllevërve, atje nuk ekziston një memorial i madh, për ta shënuar këtë histori të pakëndshme të qytetit dhe zyrtarët e konsiderojnë atë si shumë të kushtueshme. Por ndërsa shtohet shqetësimi për rastet e racizmit dhe të ksenofobisë në mbarë Europën, një njeri ka marrë përsipër misionin për të hedhur më shumë dritë tek e kaluara. Është një destinacion i preferuar për anijet e pasagjerëve dhe specialistët e verës. Por Karfa Diallo ka më shumë interes për një tjetër aspekt të Bordosë, si një prej qendrave më të mëdha të tregtisë së skllevërve. Nga shekulli i 17, deri tek i 19-i, ky qytet dërgonte anije që transportuan deri në 130 mijë skllevër nga Afrika drejt Amerikës. Ato ktheheshin me ngarkesa pambuku, cigaresh, sheqeri dhe rumi. Qyteti e ka vënë pasurinë e tij pjesërisht me tregtinë e skllevërve. Diallo, emigrant nga Senegali, është kryetar i një shoqate për të rritur ndërgjegjësimin për ekzistencën e skllavërisë, si dhe ofron vizita tek qendrat e tregtisë së skllevërve në Bordo, me të cilën ai beson se qyteti nuk pajtohet. Shenjat e pakta të së kaluarës këtu është e vështirë të dallohen. Diallo thotë se në Bordo ka më tepër se 12 rrugë me emrin e tregtarëve më të njohur të skllevërve. thotë Alexandre, një student. Zyrtarët e qytetit janë dakord se duhet bërë më shumë, në një kohë kur në Francë është fuqizuar e djathta e ekstreme kundër imigracionit. - thotë Marik Fetouh, nënkryetari i bashkisë. Diallo mendon se dija është përgjigja më e mirë për t’iu kundërvënë racizimit të sotëm dhe të kaluar. Sa më të shumta janë njohuritë, aq më e vogël është urrejtja.","Bordoja është qendra e prodhimit të verës në Francë, por qyteti në të kaluarën ka qenë port për tregtinë e skllevërve."
"Pentagoni tha se pas disa muaj paralajmërimesh, Shtetet e Bashkuara i dhanë fund lëvrimit të pjesëve të avionëve ushtarak F-35 në Turqi, një veprim hakmarrës për shkak të vendimit të Ankarasë që të vazhdojë me blerjen e sistemeve kundërajrore ruse. Udhëheqësit më të lartë amerikanë janë kërcënuar në vazhdimësi se do të refuzojnë planet e Turqisë për të blerë avionë të avancuar F-35, nëse ajo nuk braktisë përpjekjet për të blerë sistemet ruse S-400. Ndërprerja e dërgimit të pjesëve dhe doracakëve të nevojshëm për avionët gjatë kësaj vere, është hapi i parë drejt ndërprerjes së plotë të shitjes së avionëve. Ushtruesi i detyrës së zëdhënësit të Pentagonit, Charles Summers, tha se “Shtetet e Bashkuara kanë qenë të qarta se blerja e sistemeve S-400 është e papranueshme. Derisa të heqin dorë nga sistemet S-400, Shtetet e Bashkuara kanë pezulluar dërgesat dhe nëse Turqia blenë sistemet S-400, pjesëmarrja e saj në programin F-35 është në rrezik"". Vendimi i Shteteve të Bashkuara pasoi deklarimet e ministrit turk të Punëve të Jashtme, i cili tha se vendi i tij është i përkushtuar ndaj marrëveshjes për blerjen e sistemeve ruse dhe po diskutohen datat e dorëzimit të tyre. Udhëheqësit amerikanë të mbrojtjes kanë thënë që nëse Turqia, një aleate e NATO-s, nuk rishikon blerjen nga rusët, do të humbiste avionët dhe sistemet e tjera ushtarake amerikane. Gjatë një dëgjimi në Kongres muajin e kaluar, gjenerali amerikan Curtis Scaparrotti, komandanti i lartë i NATO-s, tha se këshilla e tij kryesore është që Shtetet e Bashkuara të mos punojnë me një aleat që blen sisteme ruse që mund të kërcënojnë një nga mundësitë më të përparuara të ushtrisë amerikane. Zyrtarët shprehën shqetësimin po ashtu se blerja nga Turqia e sistemeve amerikane dhe ruse, do të mund t’i jepte Moskës qasje në teknologjinë e sofistikuar amerikane dhe do t’i krijonte mundësi që të gjejë rrugë për t’iu kundërvënë sistemit F-35. Në vitin 2017 Ankaraja nënshkroi një marrëveshje me Moskën për sistemin e raketave S-400. Në të njëjtën kohë, Turqia ka ndihmuar për financimin e programit F-35 dhe ka planifikuar të blejë 100 avionë nga SHBA-ja, pjesa e parë të cilëve është parashikuar t’i dorëzohet autoriteteve turke më vonë gjatë këtij viti.",Shtetet e Bashkuara ndërprenë dërgimin e pjesëve të avionëve F-35 duke paralajmëruar ndërprerjen e plotë të shitjes së tyre në Turqi nëse ajo vazhdon me blerjen e sistemeve ruse S-400
"Marie ReineAkl ka shkuar për vizitë tek doktori vetëm dy javë pasi ka bërë operacionin e njohur si “rhinoplasti” që zakonisht i referohet ndërhyrjes kirurgjikale në hundë. Për të hequr koskën që e bënte atë të kishte hundë me kurriz, Akl shkoi tek doktori Elias Chammas, mjek kirurg në Qendrën Mjekësore Ndërkombëtare Hazmieh. unë, do ta nxisja edhe atë ta bënte operacionin”. Sipas Shoqatës Libaneze të Kirurgjisë Plastike, kohët e fundit ka patur një kërkesë në rritje për operacione plastike në fytyrë. Doktor Elias Chammas drejton klinikën Hazmieh, ku ka 23 kirurgë. Dr. Chammas bën disa ndërhyrje në ditë, që nga rritja e gjoksit, tek përmirësimi i hundës, apo heqja e dhjamit nga pjesë të ndryshme të trupit, një procedurë që njihet si lipektomi. Ai thotë se turizmi në Liban e ka shtuar mundësinë që të të ketë edhe klientë të huaj për operacione plastike. Zeina Al Haj ka një biznes të suksesshëm në këtë fushë, që e quan “Image Concept”, koncepti i imazhit. Kjo kompani e ka bazën në Emiratet e Bashkuara Arabe dhe organizon paketa operacionsh plastike dhe njokëhësisht pushimesh në Liban. Kjo eksperiencë, thotë doktor Chammas, e kombinuar me çmimet relativisht të lira, 2 mijë e 600 dollarë për një operacion në hundë, krahasuar me 6-7 mijë dollarë në Evropë, e bën Libanin një vend të shkëlqyer për personat që duan të bëjnë kirurgji plastike. Ministria e turizimit e Libanit po promovon kompani si “Image Concept”, për marketimin e Libanit si një destinacion ku turistët mund të bëjnë edhe kirurgji plastike.","Gra nga vende të ndryshme shkojnë në Liban për ndërhyrje kirurgjike, ngaqë atje ka mjekë profesionistë dhe çmime të arsyeshme"
"Pas takimit të sotem me kryetarin e Bashkësisë shtetërore Serbi-Mali i Zi, Svetozar Maroviq, përfaqësuesi i BE, Havier Solana, ka shprehur këneqësi për angazhimet që po bën Beogradi zyrtar për të hyrë në Evropë. Maroviq ka shfaqur shpresën se integrimi i Serbisë dhe Malit të Zi në Evropë do të jetë një nga temat kryesore të takimit të nivelit të lartë të pesëmbëdhjetshes evropiane, në Selanik, në muajin qershor. Harmonizimi i sistemeve ekonomike të Serbisë e Malit të Zi, që është dashur të përfundojë më 31 mars, ka qenë tema e bisedimeve të mbrëmshme të zotit Solana me zyrtarët e Beogradit. Zoti Solana ka thënë se BE i kushton rëndësi të madhe harmonizimit të sistemeve ekonomike të Serbisë e Malit të Zi, dhe hartimit të Planit Aksional, që është domethënës edhe për ndihmën financiare të Fondit Monetar Ndërkombëtar. Ai ka nënvizuar se do të bëhën përpjekje nga të gjithë, që bashkësia serbomalazeze të funksionojë, dhe ky projekt të mos dështojë. Kryeministri i Serbisë, Zoran Zhivkoviq thotë se afati për harmonizimin e këtij procesi është shtyrë deri më 30 prill, për shkak të dallimeve në sistemet ekonomike e doganore midis Serbisë e Malit të Zi, dhe ka shfaqur bindjen se kjo do të realizohet në afatin e shtyrë, kur duhet të miratohet edhe plani aksional. Kurse ministri i Mbrojtjes i Serbisë dhe Malit të Zi, Borisa Tadiq, tha se bashkëpunimi i Beogradit me Gjykatën e Hagës është kusht i fundit për pranimin e vendit në Partneritet për Paqe. Ai theksoi se hyrja në Partneritet është prioritet i politikës së jashtme të Beogradit, sepse kjo është me rëndësie edhe për reformimin e ushtrisë dhe të sistemit të përgjithshem të mbrojtës. Tadiq tha se zoti Solana ka premtuar ndihmën personale dhe se do të dërgojë këshilltarin e vet, i cili do të ndihmojë në reformimin e ushtrisë dhe të sistemit të mbrojtjes. Përfaqëseusi i lartë i BE, Havier Solana ka biseduar edhe me kryeministrin e Malit të Zi, Millo Gjukanoviq, nënkryeministrin e Serbisë, Nebojsha Çoviq dhe Ministrin e Jashtëm të Bashkësisë serbomalazeze, Goran Svillanoviq.// lk //",Zoti Solana u ka shprehur mbështetje të plotë autoriteteve të Beogradit në luftën kundër kriminalitetit dhe në përpjekjet për anëtarësi
"Zyrtarët britanikë autorizuan të mërkurën një vaksinë për COVID-19 për përdorim emergjent, duke i dhënë dritën e blertë vaksinës së parë në botë kundër virusit dhe duke hedhur një hap të madh drejt dhënies fund pandemisë. Leja për vaksinën e zhvilluar nga prodhuesi amerikan i ilaçeve Pfizer dhe BioNTech i Gjermanisë, u dha në një periudhë të rritjes së infektimeve nga koronavirusi në Shtetet e Bashkuara dhe në Evropë, duke bërë trysni mbi spitalet në disa vende dhe duke detyruar raunde të reja kufizimesh që kanë shkatërruar ekonomitë. Agjencia Rregullative e Barnave dhe Produkteve të Kujdesit Shëndetësor, e cila licencon ilaçe në Mbretërinë e Bashkuar, rekomandoi që vaksina të mund të përdorej pasi shqyrtimi i rezultateve të provave klinike treguan se vaksina ishte 95 për qind efektive në përgjithësi dhe se ofron mbrojtje të konsiderueshme për të moshuarit. Sekretari britanik i shëndetësisë, Matt Hancock, i tha BBC-së se situata me pandeminë do të përmirësohet në pranverë. “Tani kemi një vaksinë. Ne jemi vendi i parë në botë që e kemi një vaksinë klinikisht të autorizuar...”, tha ai. Bashkimi Evropian kritikoi miratimin e shpejtë nga Britania të vaksinës Pfizer dhe BioNTech, duke thënë se procedura e BE-së është më e plotë. Masa për t'i dhënë autorizim emergjent vaksinës Pfizer / BioNTech është parë nga shumë analistë si një fitore politike për Kryeministrin e Mbretërisë së Bashkuar Boris Johnson, i cili ka udhëhequr vendin për daljen nga Bashkimi Evropian dhe është përballur me kritika për trajtimin e pandemisë nga ana e tij. Vendimi u mor me një proces tepër të shpejtë të miratimit për nevoja urgjente, i cili lejoi rregullatorin britanik të barnave të autorizonte përkohësisht vaksinën, vetëm 10 ditë pasi filloi shqyrtimin e të dhënave nga provat në shkallë të gjerë. Në një deklaratë të pazakontë për tonet e hapura, Agjencia Evropiane e Barnave (EMA), e cila është përgjegjëse për miratimin e vaksinave COVID-19 për BE-në, tha se procedura e saj më e gjatë e miratimit është më e përshtatshme pasi bazohet në më shumë prova dhe kërkon më shumë kontrolle sesa procedura e emergjencës e zgjedhur nga Britania. Agjencia tha të martën se do të vendoste deri më 29 dhjetor nëse do të autorizonte përkohësisht vaksinën e prodhuesit amerikan të barnave Pfizer Inc dhe partnerit të saj gjerman BioNTech SE. Vendet e tjera nuk janë shumë prapa. Rregullatorët në Shtetet e Bashkuara dhe në Bashkimin Evropian gjithashtu po verifikojnë vaksinën Pfizer së bashku me një vaksinë të ngjashme të zhvilluar nga konkurrenti Moderna Inc. Rregullatorët britanikë gjithashtu po shqyrtojnë një tjetër vaksinë të zhvilluar nga AstraZeneca dhe Universiteti i Oksfordit. Drejtori Ekzekutiv i kompanisë Pfizer, Albert Bourla, e quajti vendimin e Mbretërisë së Bashkuar ""një moment historik"".",Vendimi britanik u publikua ndërsa Shtetet e Bashkuara thanë se ka mundësi që vaksina e kompanisë Pfizer për COVID-19 të miratohet nga mesi i dhjetorit.
"Në Tiranë, kryeministri Edi Rama tha se reforma në drejtësi po jep rezultate, siç u tregua nga arrestimi i një deputeti dhe një ish ministri për korrupsion, por i bëri thirrje Prokurorisë së Posaçme, që të hetojë krime të ish kryeministrit Sali Berisha, pasi ai u shpall non grata nga SHBA. Zoti Rama i bëri këto komente në Kongresin e Partisë Socialiste, ku gjysmën e fjalimit ia kushtoi pritshmërisë së lartë të publikut pas reformës në drejtësi për rezultate kundër krimit dhe korrupsionit. Kryeministri Rama përmendi në fjalën e tij nga vitet e qeverisjes së zotit Berisha 4 vrasjet nga Garda në shëtitoren Dëshmorët e Kombit gjatë një proteste të opozitës një dekadë më parë si dhe ngjarje të tjera të rënda gjatë dy mandateve qeverisëse të zotit Berisha. “SPAK ka detyrimin të hetojë ish kryeministrin Berisha pas deklaratës së SHBA-ve, mikut dhe aleatit më të madh të Shqipërisë, që ndalon atë të vizitojë SHBA. Ajo deklaratë rëndon Shqipërinë, sepse Berisha ka drejtuarShqipërinë dhe SPAK duhet të vlerësojë qëndron apo nuk qëndron” - tha zoti Rama. Ish kryeministri Berisha nuk komentoi në rrjetet sociale mbi akuzat e zotit Rama ndaj tij për abuzimet me pushtetin, por shënoi në FaceBook se PS ka përhapur korrupsionin në çdo nivel të administratës shtetërore, është shndërruar në një organizatë kriminale që blen votat, përhap narkotikët, pastron paratë e dhe vjedh ekonominë e vendit. Ish kryeministri Sali Berisha dhe familja e tij u përcaktua nga SHBA si i papërshtatshëm, për shkak të korrupsionit dhe cënimit të demokracisë. Nga ana tjetër, kryeministri Rama tha se reforma në drejtësi po jep rezultate të dukshme, ndërsa SPAK po arreston deputetë e ministra, gjë që në qeverisje të mëparshme as që nuk përfytyrohej. Ai theksoi se të akuzuarit nga SPAK për shkeljet me incineratorët, ish ministri Lefter Koka, dhe ish deputeti Alqi Bllako, kanë përgjegjësi personale me drejtësinë, se kushdo tjetër që dyshohet për shkelje ligjore, duhet të marrë vet avokat për t’u mbrojtur nga akuzat penale dhe se PS nuk është zyrë avokatie e askujt. “Kushdo pjesëtar i familjes socialiste, që shkel në dërrasë të kalbur, duhet të gjejë vet avokatin, sepse Partia Socialiste nuk ofro shërbime avokatie ndaj asnjë zyrtari qendror apo vendor që shkel ligjin” - tha zoti Rama. Kryeministri Rama i bëri thirrje SPAK, që ndërsa i ka tashmë rrugët krejt të hapura për të ngritur akuza ndaj kujtdo zyrtari, ende nuk ka thirrur para drejtësisë asnjë gjyqtar apo prokuror të shkarkuar nga detyra prej procesit të vetingut, edhe pse ata haptas nuk justifikonin dot pasuritë e tyre dhe shkelje të tjera. Ai kërkoi u shpreh edhe për drejtësi proporcionale, kur renditi disa dënime për krime të papërfillshme në jetën komunitare kundrejt sic u shpreh ai shkeljeve të rënda të kryera nga ish ministra të opozitës me fondet publike dhe abuzime që njihen publikisht, por ndaj të cilëve nuk ka akuza penale, duke ngritur kështu sërish çështjen e pandëshkueshmërisë shumëvjecare së politikanëve. Opozita ndërkohë deklaroi se Kongresi i PS kulmoi sot 8 vjet mashtrime e dështime në qeverisje, varfëri për qytetarët dhe dhe skandale korrupsioni të qeveritarëve socialistë. Kryetari i grupit parlamentar të Partisë Demokratike, Enkelejd Alibeaj, shënoi në FaceBook se propaganda e socialistëve nuk mund të fshehë realitetin e hidhur të varfërisë së shqiptarëve të keqqeverisur. Sipas tij, kryeministri Rama nuk guxoi të thoshte asnjë fjalë për vjedhjen e miliona eurove të inceneratorëve nga ministrat dhe njerëzit e tij më të afërt, ndërkohë që shqiptarët ikin përditë nga vendi i tyre, ku lulëzon krimi e droga dhe ku blejnë dot ushqimet e përditshme.","SPAK, sipas tij, duhet të hetojë ish kryeministrin Berisha pas përcaktimit prej SHBA-ve për korrupsion dhe cënim të demokracisë"
"Sekretarja amerikane e Shtetit, Kondoliza Rajs, tha dje në Gjermani se çështja e Kosovës “është për momentin sfida më urgjente” e Shteteve të Bashkuara. Versioni i ri i rezolutës pëmban disa ndryshime të vogla për t’iu përgjegjur shqetësimeve të Rusisë për ruajtjen e karakterit shumetnik të Kosovës. Megjithatë ajo nuk përmban propozimin kryesor të Rusisë për negociata të reja mes shumicës shqiptare të Kosovës, që kërkon pavarësinë dhe pakicës sërbe që dëshiron të mbetet pjesë e Serbisë. Ambasadori i Rusisë në Kombet e Bashkuara, Vitali Çurkin tha se Moska nuk shikon ndryshime thelbësore nga varianti i mëparshëm. Zoti Çurkin duket se sinjalizoi se Rusia do t’i vërë vetom rezolutës kur tha se vota e vendit të tij është “më se qartë”. Ambasadori amrikan në Kombet e Bashkuara, Zalmai Khalilzad, i cili mban tani presidencën e radhës të Këshillit të Sigurimit, tha se pret që ekspertët e Këshillit të mblidhen sot për të diskutuar projektrezolutën. Ambasadori rus, Çurkin, tha se mund të dërgojë një ekspert si dëgjues. Zoti Kalilzad tha se do të donte që votimi për rezolutën të mbahej javën e ardhëshme. Mbështetësit e rezolutës, të paraqitur nga Britania e Madhe në emër të Shteteve të Bashkuara, Gjermanisë dhe anëtarëve evropianë të Këshillit të Sigurimit, thonë se duan kryerjen e veprimeve të shpejta në përputhje me dispozitat e kësaj rezolute, që do t’i jepte fund administrimit të Kosovës nga Kombet e Bashkuara brenda 120 ditësh dhe do t’ia kalonte mbikqyrjen e Kosovës Bashkimit Evropian për periudhën kalimtare deri në pavarësi të plotë. //ze//","Vendet evropiane dhe Shtetet e Bashkuara mbështesin një rezolutë të rishikuar për pavarësinë e Kosovës nën mbikqyrjen ndërkombëtare, po"
"Evropa po jep shenja të reja shprese lidhur me pandeminë ndërsa numri i përditshëm i personave të prekur nga koronavirusi në Spanjë, Itali e Francë po ulet. Vdekjet si pasojë e koronavirusit dhe rastet me të infektuar vazhduan të bien edhe gjatë ditës së hënën në Spanjë, megjithëse autoritetet paralajmëruan mbi një shtrembërim të mundshëm të shifrave nga një raportim më i ngadalshëm gjatë fundjavës. Ministria e shëndetësisë njoftoi 637 raste të tjera vdekjesh në 24 orët e fundit, numri më i ulët i vdekjeve në 13 ditë, ndërsa shifra totale llogaritet mbi 13 mijë që kur pandemia goditi vendin. Po kështu edhe numri i infeksioneve të reja të regjistruara ishte më i ulti në dy javë. Spitalet njoftuan se ritmi i pacientëve që vijnë në repartet e urgjencës po bie, duke i dhënë një lehtësim shumë të nevojshëm punonjësve të mjekëve e mbingarkuar. Ndërkohë Italia ka shënuar nivelet më të ulëta në numrin e viktimave të raportuar prej më shumë se dy javësh dhe trajektorja e infeksionit duket se po shkon më në fund drejt rënies. Kreu i agjencisë së Mbrojtjes Civile Angelo Borrelli, tha të dielën se ishin regjistruar 525 raste vdekjesh në një hark kohor prej 24-orësh që nga e shtuna në mbrëmje. Kjo është shifra më e ulët në vend prej 19 marsit, kur u njoftuan 427 raste vdekjesh. Por optimizmi u shua disi nga rritja e numrit të të vdekurve në Britani. Nga ana tjetër kryeministri i Britanisë Boris Johnson vazhdon të qëndrojë në krye të qeverisë pavarësisht shtrimit mbrëmë në spital. Zyra e tij tha se ky hap u morr për të qenë të kujdesshëm pas prekjes së zotit Johnson nga koronavirusi.","Spanja, Italia dhe Franca kanë regjistruar shifra më të ulta për sa i takon numrin të të prekurve nga virusi. Situata paraqitet problematike në Britani."
"Më 3 shtator, Korea e Veriut njoftoi triumfalisht provën e saj më të madhe bërthamore të kryer deri më sot. Vërtetimi i këtij njoftimi u përket ekspertëve nga Organizata e Taktatit për Ndalimin e Provave Gjithpërfshirëse Bërthamore, shkurtimisht CTBTO. Organizata me qendër në Vjenë, ka më shumë se 289 stacione monitorimi në mbarë botën dhe planifikon edhe qendra të tjera. Sensorë sizmikë, hidroakustikë dhe të zërit janë në gatishmëri të përhershme për të zbuluar shenjën më të dobët të një shpërthimi bërthamor, qoftë nën tokë, në ujë apo në ajër. Detektorë si ky marrin mostra të rrymave ajrore për të zbuluar copëza të vogla bërthamore. Romano Plenteda është me Organizatën e Taktatit për Ndalimin e Provave Gjithpërfshirëse Bërthamore. Analistët kërkojnë për shenja radioaktiviteti në ajër, zakonisht në formën e gazit radioaktiv ksenon. Franziska Klingberg është specialiste me Organizatën e Taktatit për Ndalimin e Provave Gjithpërfshirëse Bërthamore. Kjo nuk është e vetmja sfidë. Për një test bërthamor në thellësi të tokës, siç mendohet rasti i Koresë së Veriut, zbulimi mund të vonohet deri sa gazet bërthamore të shpërndahen më shumë. thotë Lassina Zerbo, sekretar i përgjithshëm i organizatës. Shkencëtarët me Organizatën e Taktatit për Ndalimin e Provave Gjithpërfshirëse Bërthamore, ende nuk kanë zbuluar grimca bërthamore në ajër pas njoftimit nga Korea Veriut.","Organizata e Taktatit për Ndalimin e Provave Gjithëpërfshirëse Bërthamore, shkurtimisht CTBTO, merret me vertetimin e shpërthimeve bërthamore të nëndheshme në ujë, apo në ajër."
"Shumica e trazirave në Ukrainë ka qenë në pjesën lindore kryesisht rusisht-folëse të vendit. Por trazirat e reja ditët e fundit - dhe vrasja e 42 aktivistëve kryesisht pro-rusë, ndodhën larg në perëndim, në qytetin e Odesës. Ky është një qytet port në Detin e Zi. Materiali në vazhdim shpjegon se Odesa është i rëndësishëm si për Ukrainën dhe Rusinë, për arsye të ndryshme. Odesa ndodhet në jugperëndim të Ukrainës dhe me 1 milionë banorët e tij, është qyteti i tretë më i madh i vendit. Ai është rreth 700 kilometra larg nga luftimet që po zhvillohene mes forcave ukrainase dhe grupeve të armatosura pro-ruse në qytetet në rajonet lindore. Por Odessa tërhoqi vëmendjen e botës të premten, kur përleshjet në rrugë çuan në vrasjen e aktivistëve pro-rusë dhe të djelën kur protestuesit hynë me force në stacionin policor të qytetit dhe liruan disa nga demonstruesit anti-ukrainas që ishin arrestuar dy ditë më parë. Të hënën, qeveria e Kievit dërgoi një njësi të policisë speciale për të ulur dhunën pasi arriti në përfundimin se policia në Odesë nuk ishte në gjendje, ose I mungonte vullneti për të kontrollonte trazirat. Një ekspert i ish republikave sovjetike në Universitetin New Hampshire, profesori i shkencave politike Lionel Ingram, i tha Zërit të Amerikës se Odesa është e një rëndësie kritike, si për Ukrainën edhe për Rusinë. Por profesori Ingram thotë se në qytet mund të shpërthejë dhuna, nëse qeveria e Ukrainës e humbet kontrollin. Analisti Mark Schrad në Universitetin Villanova në Pensilvani thotë se mund të mos jetë e lehtë për Odesën të ruajë paqen pas përleshjeve të ditëve të fundit. Përveç kësaj, thotë ai, dhuna në Odesë mund të arrijë në Trans-Dniester, një rrip i ngushtë territori në Moldavi, më në perëndim, që kërkon të bëhet pjesë e Rusisë, edhe pse bota në përgjithësi nuk e njeh këtë synim të tyre. Ai thotë se dhuna në Odesë mund të inkurajojë grupet pro-ruse të fillojnë trazira edhe në qytete të tjera, edhe aty ku ato janë në pakicë.",Dhuna në Odesë mund të çojë në më shumë trazira
"Ministrat e jashtëm të 100 vendeve iu bashkuan sot të mbijetuarve nga masakrat në kisha, xhami dhe sinagoga, për të bërë thirrje për tolerancë dhe respekt për lirinë fetare dhe pluralizmin fetar në mbarë botën. Korrespondetja e Zërit të Amerikës, Cindy Saine, njofton nga Departamenti i Shtetit. Sekretari amerikan i Shtetit, Mike Pompeo, dhe ambasadori amerikan për Lirinë Fetare, Sam Brownback, thanë se samiti për lirinë fetare synon të bashkojë njerëzit e besimeve të ndryshme që po përballen me persekutimin fetar dhe sulmet vdekjeprurëse ndaj objekteve fetare. , tha Sekretari amerikan i Shtetit Mike Pompeo. Të mbijetuarit e persekutimit fetar dhe sulmeve të kohëve të fundit dhanë dëshmitë e tyre të fuqishme, përfshirë Nadia Murad, nga popullsia jazide dhe ish-e burgosur e Shtetit Islamik në Irakun verior. , tha Nadia Murad, laureate e çmimit Nobel. Yamini Ravidran i mbijetoi sulmit me armë gjatë Pashkëve të këtij viti në kishat e krishtera në Sri Lanka. , thotë zonja Ravidran. Farid Ahmed i mbijetoi sulmit ndaj xhamisë në Christchurch të Zelandës së Re. Por, bashkëshortja e tij u vra ndërsa përpiqej ta shtynte karrigen e tij me rrota drejt daljes. Ai thotë se besimi i tij e mëson që ai ta falë vrasësin. (sulmuesi) , thotë Farid Ahmed, i mbijetuar i sulmit ndaj xhamisë në Zelandën e Re. Të mbijetuarit thanë se tragjeditë kanë ndihmuar njerëz nga besime të ndryshme që të bashkohen përballë urrejtjes dhe fanatizmit.",Ministrat e jashtëm të mbi 100 vendeve u mblodhën në Departamentin e Shtetit për të dëgjuar dëshmitë e të mbijetuarve të persekutimit dhe sulmeve fetare
"Shteti perëndimor i Kalifornisë njihet për zjarret spontane që mund përhapen shpejt, duke dalë nga kontrolli dhe këtë vit stina e zjarreve ka qenë jashtëzakonisht e ngarkuar. Për shkak të këtyre rreziqeve, ky shtet ka disa nga zjarrfikësit më me përvojë të kësaj industrie. Në ndalimin e zjarreve angazhohen edhe të burgosurit. Elizabeth Lee njofton nga Kalifornia e Jugut: Secili prej këtyre burrave është i dënuar për një krim. Por ata e kalojnë pjesën më të madhe të ditës jashtë mureve të burgut dhe u besohen mjete që mund të jenë edhe vdekjeprurëse... Të burgosur të fuqishëm fizikisht pa histori krimesh të dhunshme, mund të punojnë si zjarrfikës, ndërsa kryejnë dënimin. Louie Oroco, që është dënuar për vjedhje, vendosi të marrë pjesë në ekipin që punon me zjarrfikësit. Për dekada me radhë, Kalifornia i ka angazhuar zjarrfikësit që të luftojnë me flakët: të pastrojnë shkurret, për të mos lejuar përhapjen e zjarreve spontane. Por kjo nuk është puna e vetme që ata bëjnë, thotë kapiteni Mike Mohler, i Departmentit të Pyjeve dhe Mbrojtjes nga Zjarret. Më tepër se 4 mijë të burgosur të Kalifornisë janë angazhuar në përpjekjet për të shuajtur zjarret. Kapiteni Kevin Krauss mbikqyr të burgosurit zjarrfikës prej 7 Kapiteni Krauss thotë se shumica e të burgosurve qëndrojnë, duke zgjedhur një punë të vështirë dhe shpesh të rrezikshme, në vend që të rrinë brenda në burg. Të burgosurit po ashtu marrin një pagesë të vogël për punën që bëjnë. Fillimisht ata përdoreshin si krah i lirë pune. Por me kalimin e viteve, programi ka avancuar. Tani ky program përpiqet të rehabilitojë të burgosurit dhe t’i ndihmojë ata të zhvillojnë aftësitë e tyre, përtej përleshjes me flakët për shuarjen e zjarreve. Orozco thotë se është shumë i moshuar për të vazhduar të luftojë me zjarret, kur të lirohet nga burgu, pas 6 muajsh. Ai ka në plan të përdorë aftësitë e tij në fushën e grafikës, që ai i mësoi këtu, për të filluar një jetë të re, tani që ka luftuar me zjarret, ai mund të përballojë edhe sfida të tjera...të jetës jashtë kangjellave prej hekuri.","Në Kaliforni të burgosurit bëhen pjesë e ekipeve të zjarrfikësve, aftësohen për jetën jashtë burgut"
"Një studim i ri, arrin në përfundimin se gratë politikane po përdorin gjithnjë e më shumë median sociale për të komunikuar drejtpërdrejt me audiencat e tyre, duke kompensuar për mangësitë e pasqyrimit të aktivitetit të tyre në mediat tradicionale. Por megjithë përfitimet, kjo metodë komunikimi është një thikë me dy presa, pasi ato vihen më shpesh se politikanët meshkuj në shënjestër të sulmeve verbale dhe llogarive të rreme në rrjetet sociale. Kolegia Keida Kostreci njofton. Dhe senatorja republikane nga Tenesi, Marsha Blackburn, i bëri thirrje publikut në Twitter që të ruajë të dhënat e veta personale. Ato janë pjesë e një prirjeje mes politikaneve gra që të komunikojnë drejtpërdrejt me votuesit, në mungesën e një qasjeje të balancuar tek mediat tradicionale. Një tregon se gratë politikane, në Shtetet e Bashkuara dhe vende të tjera, po zgjedhin gjithnjë e më shumë median sociale. Lucina Di Meco, autore e raportit“#AjoTriumfoi: Gratë, Politika&Pushteti në Botën e Medias të re”, i tha Zërit të Amerikës, se ato po përdorin median sociale për të përforcuar imazhin dhe mesazhin e tyre. Mbështetur në 88 intervista me gra politikane nga 33 vende, studimi i zonjës Di Meco, tregon se pavarësisht nga mjedisi toksik, kandidatet femra shpesh kanë qenë në gjendje të përdorin rrjetet sociale Twitter dhe Facebook, për të nxitur ambiciet e tyre politike. Crystal Patterson, Menaxhere e Partneritetit për Marrëdhëniet Globale me Publikun tek rrjeti social Facebook, thotë se kjo është e vetmja mënyrë për të mos u varur te dikush tjetër për të hartuar mesazhin. Christine Matthews, një konsulente për opinionin publik, i tha Zërit të Amerikës se suksesi varet gjithashtu nga personi. Anëtarja e Kongresit, Alexandra Ocasio-Cortez, nga Nju Jorku, e pasqyron këtë. Ajo përgatiti duke i kërkuar audiencës së saj në Twitter t’i dërgonte pyetje. Por për politikanet femra, përdorimi i medias sociale është një thikë me dy presa. Zonja Matthews thotë se të gjithë kandidatët — dhe veçanërisht gratë— duhet të kenë një plan për t’iu përgjigjur negativitetit në internet, para se të fillojnë fushatën. Facebook dhe Twitter dhe organizata të tjera jofitimprurëse po ofrojnë trajnime për gratë politikane, që të mund të zgjerojnë ndikimin e tyre dhe të mbrojnë veten nga sulmet dhe llogaritë e rreme sociale. Grave kandidate u është thënë shpesh që të mos reagojnë me të njëjtën monedhë, por zonja Di Meco thotë se në fakt një studim tregon se popullariteti i tyre rritet, kur e bëjnë një gjë të tillë. Por megjithë mjedisin toksik për kandidatet, raporti i Di Mecos lë të kuptohet se zgjidhja nuk është tërheqja, por përcjellja e mesazhit se gratë kanë vendin e tyre, si në politikë ashtu edhe në platformat që zgjedhin për të komunikuar me votuesit.","Një studim i ri arrin në përfundimin se kandidatet gra përfitojnë nga komunikimi i drejtpërdrejtë, por vihen më shpesh në shënjestër se politikanët burra"
"Çështja e martesave mes personave të të njëjtit seks ka ndarë shumë vende evropiane, përfshirë Britaninë - ku si mbështetësit ashtu edhe kundërshtarët janë duke ndjekur nga afër zhvillimet në Gjykatën e Lartë amerikane. Kryepeshkopi i ri i Kantërberit, Justin Welby, u kurorëzua muajin e kaluar. Tashmë kreu i ri i Kishës Anglikane është në mesin e debatit të stuhishëm mbi martesat e homoseksualëve. Një ish-kryepeshkop i Kantërberit, Lordi Carey, e rindezi debatin gjatë fundjavës së Pashkëve, duke e akuzuar kryeministrin britanik se i është përulur “sekularizmit agresiv” me mbështetjen e tij për martesat e të njëjtit seks. Grupet e të drejtave të homoseksualëve e kritikuan ndërhyrjen e Lordit Carey. Por komentet e ish-kryepeshkopit ishin në kohën e duhur, thotë Canon Chris Sugden i organizatës Anglican Mainstream. Kreu i ri i Kishës Katolike, Papa Françesku, ka folur në të kaluarën kundër martesave të të njëjtit seks. Tetë vende evropiane i njohin këto martesa dhe shumë të tjera po debatojnë për ligje të ngjashme. Teresa Pires u martua me partneren e saj ditën kur Portugalia, një vend kryesisht katolik, nënshkroi ligjin për martesat e homoseksualve, më 7 qershor të vitit 2010. Debati mbi martesat e homoseksualëve e ka ndarë Francën. Demonstruesit pro dhe kundër tyre kanë tërhequr muajt e fundit mijëra vetë në rrugë. Frédéric Navarro i grupit për të drejtat e homoseksualëve “Act Up Paris” thotë se ligji është tepër i vonuar. Në qershor, Gjykata e Lartë amerikane pritet të vendosë mbi një ligj që e përcakton martesën si një lidhje mes një burri dhe një gruaje. Canon Sugden thotë se Evropa po e ndjek çështjen me vëmendje. Zoti Sugden parashikon se debati mund të ketë edhe ndikime politike, ndërsa përkrahësit tradicionalë të partisë konservatore po e tërheqin mbështetjen e tyre për kryeministrin David Cameron.",Evropa po ndjek me vëmendje debatin në Shtetet e Bashkuara për martesat mes personave të të njëjtit seks
"Policia greke thotë se ka arrestuar 4 figura kryesore të grupit terrorist 17 nëntori. Shefi i policisë, Fotis Nassiakos tha sot në një konferencë shtypi në Athinë se tre prej tyre kanë pranuar se kanë pasur gisht në një numër sulmesh terroriste dhe ndaj tyre do të ngrihen sot zyrtarisht akuzat për veprimtari terroriste. Ai tha se policia ka ndaluar një tjetër të dyshuar, i cili besohet të jetë udhëheqësi i grupit 17 nëntori. Arrestimet bëhen mëse një javë pasi autoritetet greke me ndihmën e agjentëve amerikanë e britanikë bastisën një strehim të fshehtë të këtij grupi në Athinë. Grupi 17 Nëntori mendohet se ka lidhje me 23 vrasje që nga viti 1975, duke përfshirë edhe vrasje të zyrtarëve amerikanë dhe britanikë në Greqi. Kjo është arritja më e madhe e policisë greke në 27 vjet, që pas themelimit të grupit 17 nëntori. Emri i organizatës përkujton datën 17 nëntor, 1973 kur u organizua një revoltë studentore kundër juntës ushtarake që kishte pushtetin në atë kohë. Ky grup u bë fillimisht i njohur në vitin 1975, kur mori përgjegjësinë për vrasjen e shefit të zyrës së CIA-s në Athinë. Që nga ajo kohë, grupi 17 nëntori ka vrarë diplomatë amerikanë, britanikë dhe turq si dhe biznesmenë e politikanë grekë. Kjo organizatë ka kryer edhe sulme me bomba dhe raketa si dhe ka grabitur banka. Shefi i policisë greke Fotis Nassiakos tha sot në një konferencë shtypi në Athinë se një ndër personat e kapur, i quajtur Vassilis Xiros, pranoi se ka marrë pjesë në atentatin e ushtarakut Stephen Saunders, atashe ushtarak i Britanisë së Madhe në Greqi, në qershor të vitit 2000. Zoti Sanders ishte personi i fundit që u vra nga ky grup. Zoti Nassiakos thotë se vëllai i Vassilis Xiros pohoi se ka marrë pjesë në nëntë sulme nga viti 1984 deri në vitin 1992. Ndër viktimat e sulmeve përfshihen Kapiteni William Nordeen, atashe i Marinës Amerikane në vitin 1988, si dhe reshteri i forcave ajrore amerikane Ronald Steward në vitin 1991. Ai thotë se një person i tretë pohoi se ka marrë pjesë në një numër sulmesh me bomba si dhe grabitje. Policia tha se një person që u arrestua dje në Ishullin Lipsi të Egjeut është një ndër organizatorët e grupit 17 nëntori. Ai është identifikuar si Alexandros Giotopoulos, një profesor ekonomie i lindur në Francë. I dyshuari është afër të 60-ave dhe babai i tij ishte një ndër pasuesit e sovjetikut Leon Trocki. Policia greke është kritikuar më parë se nuk kishte arritur të arrestonte ndonjë prej anëtarëve të grupit, pavarësisht nga sulmet e tyre terroriste. Por diplomatët thonë se Greqia duket që po bën përpjekje për ta shkatërruar këtë organizatë, ndërkohë që përgatitet për Lojrat Olimpike Verore të cilat do të zhvillohen në këtë vend në vitin 2004.",Tre prej 4 personave të arrestuar kanë pranuar pjesmarrjen në sulme terroriste
"Në vitin 1996, Elissa Montanti, ish infermiere, takoi një diplomat boshnjak në një program për grumbullim fondesh. Ajo e pyeti ç’mund të bënte për të ndihmuar Bosnjen. Ai i tregoi asaj letrën e një djali, Kenan Malkiç, i cili kishte shkelur një minë toke lurr ishte 10 vjeç dhe kishte humbur të dyja krahët dhe një këmbë. Në letrën e tij ai kërkonte dikë këdo që mund ta ndihmonte. Elissa Montanti filloi të telefononte mjekë dhe spitale në kërkim të një shërbimi falas për Kenanin. Ajo e solli atë që të jetonte bashkë me të në Nju Jork për të mundësuar vënien e protezës në Spitalin e fëmijve Shriners, në Filadelfia. Ky ishte vetëm fillim për të dy. Ajo e quajti organizatën e saj Fondi Global për Ndihmë Mjekësore dhe filloi të sjellë fëmijë të tjerë në Shtetet e Bashkuara për ndihmë --- fëmijë nga Afrika, Azia, Lindja e Mesme, Amerika Latine dhe Evropa – disa të lindur me difekte, të tjerë të plagosur në luftëra ose në aksidente. Ermina dhe Jasmine, dy vizitorët e fundit janë boshnjake. Jasmine ka humbur një këmbë në një aksident kur ishte pesë vjeç. Ermina ka lindur me krahun e majtë të pazhvilluar. Ashtu si fëmijët e tjerë të ndihmuar nga ky fondacion, ata dhe nënat e tyre qëndrojnë në dhomat e dhuruara nga shoqata e banesave Mount Manresa në Staten Island të Nju Jorkut. Ata duhet të kthehen çdo vit ose dy për të rregulluar protezën në Spitalin Shriners ku shërbimet për ta jepen falas. Montanti i rregullon të gjitha me ndihmën e Kenan Malkiçit dhe disa vullnetarëve të tjerë. Por ajo thotë se çmimi i biletave të avionëve, ushqimit dhe vizave e bëjnë çdo gjë një betejë konstante për të mbajtur fondacionin. Fondi i Montantit mbështetet në pjesën më të madhe nga grante të vogla. Ajo thotë se shumica e organizatave që japin grante të mëdha nuk janë të interesuar në fondacione si ky. Kenan Malkiç jeton me zonjën Montanti dhe bashkëshortin e saj dhe është student në kolegj. Ai thotë se ajo është si nëna e tij e dytë dhe dëshiron të qëndrojë në Amerikë për ta ndihmuar atë në misionin e saj. Deri tani, Fondi Global për Ndihmë Mjekësore ka ndihmuar fëmijë nga Iraku, Pakistani, Nepali, Indonezia, Nigeri, Sierra Leone, Liberia, Bosnja, Meksika, Salvadori dhe 15 nga zona e Nju Jorkut. //kk//","Fondi Global për Ndihmë Mjekësore ka ndihmuar fëmijë nga Iraku, Pakistani, Nepali, Indonezia, Nigeri, Sierra Leone, Liberia, Bosnja, Me"
"Little Richard, i vetëquajturi arkitekt i rock ‘n’ rollit, zëri i mprehtë i të cilit, pianoja buçitëse dhe modeli pompadour i fryrë i flokëve, transformuan rrënjësisht muzikën pop dhe i cili prezantoi muzikën e zezë R&B tek Amerika e bardhë, vdiq të shtunën nga kanceri në kockë. Ai ishte 87 vjeç. Pastori Bill Minson, një mik i afërt i Little Richard's, konfirmoi se Little Richard vdiq të shtunën në mëngjes. Vdekjen e konfirmoi edhe i biri, Danny Jones Penniman. Bill Sobel, avokat i Little Richard’s për mbi tre dekada tha se këngëtari vdiq në shtëpinë e tij në Tullahoma, Tennessee. Lindur Richard Penniman, Little Richard ishte një nga themeluesit e rock ‘n’ roll-it, që kontribuoi në eliminimin e ndarjes sipas ngjyrës në hitet muzikore dhe së bashku me Chuck Berry-in dhe Fats Domino, e futi atë që ishte quajtur “muzikë racore” në rrymën qendrore të muzikës. Intrepretimi i tij hiperkinetik në piano, kombinuar me vokalin e tij të të veçantë që arrinte nota mjaft të larta, si edhe stili i veçantë i flokëve, e ktheu atë në një sensacion të pazakontë: një njeri me ngjyrë, gay, të cilin e donin në gjithë Amerikën në kohën e stilit konservator të Ajzenhauerit. Ai bënte për vete admirues të bardhë dhe të zinj, në një kohë kur pjesë të Shtetee Bashkuara ishin ende të ndara në vija racore. Në kulmin e karrierës së tij, në vitet 1950 dhe fillimin e viteve ‘60s - Richard e sundonte pianon dhe këndonte këngë si “Long Tall Sally” dhe “Lucille.” Ai shiti më shumë se 30 milionë disqe në gjithë botën dhe ndikimi i tij tek muzikantët e tjerë, ishte i jashtëzakonshëm, që nga Beatles dhe Otis Redding, deri tek Creedence Clearwater Revival dhe David Bowie. Në jetën e tij personale, ai alternonte mes ekzagjerimit dhe fesë, duke përqafuar njëkohësisht Biblën dhe një sjellje dhe pamje ekstravagante, me rimel dhe kostume të shndritshme.","Lindur Richard Penniman, Little Richard ishte një nga themeluesit e rock ‘n’ roll-it, që kontribuoi në eliminimin e ndarjes sipas ngjyrës në muzikën amerikane"
"Drejtoresha e Përgjithshme e Organizatës Botërore të Shëndetësisë dhe udhëheqësit e tre vendeve të Afrikës Perëndimore të prekur nga ebola kanë nisur një plan emergjence prej 100 milion dollarësh, për të luftuar sëmundjen vdekjeprurëse. Plani është pjesë e një fushate të intensifikuar ndërkombëtare, rajonale dhe kombëtare për të vënë nën kontroll sëmundjen vdekjeprurëse. Shifrat e fundit nga Organizata Botërore e Shëndetsisë tregojnë se janë 1,323 raste të konfirmuara dhe të dyshuara, duke përfshirë 729 të vdekur në Guine, Liberi dhe Sierra Leone që nga marsi i këtij viti. Organizata Botërore e Shëndetsisë thotë se përhapja e sëmundjes së ebolës në këto përpmasa është një ngjarje e pashembullt. Ebola ka një periudhë inkubacioni prej dy deri në 21 ditësh. Ajo përhapet nëpërmjet kontaktit me gjakun apo lëngjet trupore të një personi të infektuar. Nuk ka kurë për sëmundjen dhe shkalla e vdekjes nga arrin deri në 90 për qind. Por, zyrtarët e shëndetësisë theksojnë se njerëzit që kërkojnë trajtim sa më të shpejtë pas shfaqjes së simpotomave kanë një shans më të mirë të mbijetojnë. Simptomat e para janë si ato të gripit dhe mund të rezultojnë në hemorragji nga pjesë të të jashtme të trupit si sytë dhe mishi i dhëmbëve, dhe në hemorragji të brendshme e cila mund të rezultojë në dështimin e organeve. Rreth dy mijë e katërqind vullnetarë nga Federata Ndërkombëtare e Kryqit të Kuq kanë punuar në tre vendet e infektuara që kur filloi kriza epidemike e ebolës. Por sipas mjekut Max Gertler të organizatës Mjekët pa Kufi, ka disa arsye që e bëjnë trajtimin e ebolës të vështirë. Udhëheqësit e vendeve të Afrikës perëndimore fillimisht ishin të ngadaltë në përgjigjen e tyre ndaj përhapjes së sëmundjes. Tani ata po marrin masa të jashtëzakonshme për ta kontrolluar atë. Liberia ka mbyllur shkollat, dhe ka urdhëruar punonjësit jo-të domosdoshëm publikë për të mos shkuar në punë dhe mbylli kufijtë e saj. Sierra Leone ka deklaruar gjendje të jashtëzakonshme dhe thirri trupat që të vënë në karantinë të prekurit nga ebola. Megjithatë nevojitet më shumë se këto masa për të kontrolluar sëmundjen. Por, shumë qendra shëndetësore të komuniteteve nuk kanë qasje në energji elektrike. Kjo do të thotë se nuk ka frigoriferë që të ruajnë në mënyrë të sigurtë vaksinat ose ilaçet nga temperaturat e larta. Ka gjithashtu një mungesë të qendrave të testimit. Për shembull, vetëm dy qendra ndodhen në lindje të Sierra Leones. Njëra është drejtuar nga Ministria e Shëndetësisë dhe tjetra nga Mjekët pa Kufi. Disa njerëzve mund t’i duhet të udhëtojnë qindra kilometra për të arritur atje dhe pastaj të presin dy ose tre ditë për rezultatet. Ishte gjatë kësaj periudhe pritjeje që familjet tërhoqën pacientët nga institucionet shëndetësore. Ndërsa vendet e Afrikës perëndimore po luftojnë epideminë e sëmundjes vdekjeprurëse, mjeku Max Gertler nënvizon se vetëm më shumë ndihma mund ta mposhtin epideminë e ebolës.",Një mjek i organizatës “Doktorët pa Kufi” shpjegon se duhen më shumë ndihma për të mposhtur sëmundjen e ebolës
"Në asnjë vend tjetër më shumë se sa në tregun fermer, një sasi e madhe ushqimi groposet çdo ditë, madje edhe pa arritur destinacionin dhe konsumatorin. Në orën pesë të mëngjesit, një kompani që i ka vënë vetes si mision të ofrojë në treg ushqime organike me çmime të arsyeshme, e lejon kamerën të xhirojë praktikat e saj miqësore për mjedisin. Di Di Digbi, pronarja e kompanisë Destiny Organics, blen dhe shpërndan prodhime ushqimore të fermerëve të zonës që nuk janë të modifikuara gjenetikisht. Kompania grumbullon gjithë ushqimin që do të ishte groposur dhe e çon në qendrat e përpunimit dhe më pas ia kthen prodhuesit për ta përdorur si pleh, duke mbylluar kështu ciklin e prodhimit. Në praktikën e saj, kjo kompani shkon përtej blerjes dhe shitjes prodhimeve organike. Ajo ka një program riciklimi për të gjitha ambalazhet prej kartoni, plastike apo metali që përdoren në praktikën e punës së përditëshme. Mike Digbi, menaxher e prodhimit, shpjegon organizmin e kompanisë drejt prirjeve të gjelbra. Destiny Organicsndjek praktikat e gjelbra në çdo linjë prodhimi, nga furnizimi i kamionëve të transportit me bio-dizel, 20 % a të cilit vjen nga dhjami i pulave të fermave të Xhorxhias deri tek përpunimi i mbeturinave si fertilizatorë. Këtu, tepricat ushqimore si kungujt, kastravecat, specat, kolza, patatet, karrotat, misri, asparagu, vezët, mishi, frutat, qumështi, mielli dhe kafeja dërgohen çdo ditë në qendrat e përpunimit për t’u kthyer në fertilizator për fermerët e zonës.Cheryl Wilson, e cila punon këtu, thotë se ky është modeli i një biznesi të gjelbër. Pronarët e kompanive e bëjnë riciklimin filozofi të biznesit të tyre dhe në rajonin juglindor të Shteteve të Bashkuara, ata po i edukojnë shitësit dhe konsumatorët të kuptojnë rëndësinë e bujqësisë lokale, të qendrueshme dhe organike, sepse ruajtja e mjedisit natyral është mënyra për të garantuar jetën e brezave të ardhshëm.","Kompania ndjek praktikat e gjelbra në çdo fazë, nga furnizimi i kamionëve të transportit me bio-dizel tek përpunimi i mbeturinave"
"Intervistë me zotin Veton Surroi, themelues i lëvizjes Ora. Zoti Surroi, me çfarë platforme po del lëvizja juaj në këto zgjedhje? Ne kemi një platformë të transformimit të Kosovës brenda një periudhe jo më të gjatë se 12 muaj, në të cilën do të përpiqemi të vendosim shtetin e së drejtës, të fillojmë një cikël investimesh prej 300 milion eurosh, që do të hapë vende të reja pune, për menaxhim të plotë të rrjedhave ekonomike në Kosovë. Ne kemi një platformë të transformimit të Kosovës në një shtet demokratik me një sovranitet të brendshëm. Çështja e statusit natyrisht do të mbetet çështje e hapur brenda një përgjigjeje negociatore me bashkësinë ndërkombëtare. Zoti Surroi, shpesh në programin Ditari ju keni komentuar dhe bërë vërejtje për mënyrën si janë trajtuar problemet në Kosovë. Çfarë synoni ju të ndryshoni? Unë mendoj se së pari duhet vendosur një bosht kurrizor ligjor në Kosovë; duhet të bëhet unifikimi i të gjitha ligjeve në një sistem ligjor kosovar. Së dyti, duhen marrë përsipër kompetencat që janë të drejta të fituara të Kosovës, pra që nuk janë të negociueshme, siç janë banka qendrore, ministritë e ndryshme, përfshirë edhe atë të tregtisë etj. Dhe së treti, duhet rikonstituar politika, në mënyrë që ajo të vihet në shërbim të qytetarëve dhe jo të jetë pjesë e negociatave mes UNMIK-ut dhe forcave të ndryshme politike. Zoti Surroi, një nga problemet kryesore që lidhet me zgjedhjet është pjesëmarrja e komunitetit serb. Beogradi, të paktën një pjesë e politikanëve, u bënë thirrje banorëve serbë të marrin pjesë në votime, ndonëse me kushte, që pala shqiptare menjëherë i hodhi poshtë. Udhëheqësit shqiptarë janë kritikuar dhe prej tyre kërkohet krijimi i një shoqërie funksionale shumë etnike. A po e humbet Kosova betejën për krijimin e një shoqërie të tillë? Dhe çfarë ofron lëvizja juaj për përmirësimin e gjendjes së banorëve serbë, si një prej standarteve kryesore? Unë mendoj se shoqëria kosovare deri tani ka humbur betejën në sferën politike për sigurimin e kushteve të nevojshme për shumicën, le të mos flasim për pakicën. Dhe ajo që është esenciale, është se pakica nuk mund të jetë mirë, nëse shumica nuk është mirë. Në Kosovë duhet ndryshuar tërësisht dhe me masa të shpejta mënyra se si udhëhiqet vendi. Ne duhet të sigurohemi që ky vend të jetë funksional, dhe brenda një vendi funksional natyrisht që duhet hapur një debat i sinqertë me minoritetet, në mënyrë që të sigurohet inkuadrimi i tyre. Kjo formë nuk do t’i sigurojë Beogradit as të drejtat e serbëve dhe as nuk do të lejojë hapjen e dialogut mes kosovarëve shqiptarë dhe kosovarëve serbë. Kjo thjesht do të të krijojë mundësi që Beogradi të përfshihet në mënyrë të përhershme në procesin e konsolidimit e kostituimit të Kosovës si shtet. Zoti Surroi, ju jeni një lëvizje e re, e krijuar vetëm disa muaj më parë, që do të konkuroni ndaj disa partive që kanë një përvojë disa vjeçare. Cilat janë synimet tuaja për këto zgjedhje, a synoni të merrni shumicën, apo të përfaqësoheni në parlament, dhe përse banorët duhet të votojnë për lëvizjen tuaj? Së pari, ajo që duhet të bëjmë është të mos përsërisim gabimet që kanë bërë partitë e deritanishme, të cilat janë marrë kryesisht me debate boshe gjatë këtyre viteve të kaluara. Ne premtojnë se do të futemi drejt për së drejti në çështje që janë themelore për funskionimin e kësaj shoqërie, si për shembull çështjet e punësimit, cikli i investimeve, transformimi rrënjësor i bujqësisë, stimulimi i ekspertëve kosovar etj. Ne po flasim për vende të reja pune të cilat dalin nga ky cikël i transformimit ekonomik të Kosovës. Dhe kjo nuk do të thotë një shtet iluzor, por një vend i cili brenda vitit 2006 duhet të ketë kushtetutën e vet dhe jo siç ka ndodhur deri tani me këto parti të cilat e kanë degraduar pozitën kushtetuese dhe ligjore të Kosovës me anë të kornizës kushtetuese dhe me një mungesë vizioni të arsyeshëm të zhvillimit ligjor, ekonomik e të tjera të Kosovës. Edhe një pyetje e fundit, lëvizja Ora merr pjesë në zgjedhje si një lëvizje qytetare, madje edhe ju vetë nuk quheni kryetar i saj por bartës i listës zgjedhore. A mundet të jetë një lëvizje qytetare më e aftë se një parti politike për të zgjidhur problemet e Kosovës? Po kjo është forcë politike vetvetiu, pavarësisht se nuk quhet parti. Atë që ne kemi deri tani është përvoja e debatit, dhe qytetarët gjithnjë e më shumë kanë filluar të besojnë dhe të kuptojnë se cili është thelbi i porosisë tonë. Ne kemi zhvilluar debat me bujqit, me bankat, me studentët etj., dhe nga këto debate rrjedh një program efikas i transformimit të Kosovës në shtet. Ne me këto programe dhe këtë përkrahje, që po grumbullojmë dita ditës, besoj se do të jemi në gjendje të formojmë një qeveri efikase pas zgjedhjeve të 23 tetorit. Ju sapo thatë pak më parë se nuk do ta lini fatin e Kosovës në duart e bisedimeve mes Prishtinës me Beogradin, cili është qëndrimi juaj në lidhje me bisedimet Prishtinë - Beograd, kur duhet të zhvillohen ato dhe a duhet të zhvillohen apo jo? Ato duhet të zhvillohen patjetër, pas zgjedhjeve dhe me një qeveri të konsoliduar. Në bisedime duhet të hapen të gjitha çështjet që janë brengosëse dhe për të cilat ne mendojmë se duhet biseduar. Ne, pikë së pari, duhet të bisedojmë për të gjitha dëmet që ka shkaktuar Serbia në Kosovë, që nga koha e aparteidit dhe deri në periudhën e luftës. Duhet të shtrohen çështje jo si kornizë teknike, siç është bërë deri sot, por si çështje reale politike që kërkojnë zgjidhje. Disa prej çështjeve janë të panegociueshme, siç është çështja e të zhdukurve kosovar, e cila nuk është as çështje teknike dhe as çështje bisedimesh, por është thjesht çështje e rregullimit të kohës dhe mënyrës se si të kthehen të gjithë të zhdukurit kosovar në atdhe. Çështja e dëmeve të luftës është një çështje e cila duhet të shtrohet dhe gjithashtu çështja e fondit pensional të Kosovës të cilën e vodhi regjimi i Millosheviçit.",Drejtuesi i lëvizjes Ora: Politika duhet të vihet në shërbim të qytetarëve dhe jo të jetë pjesë e negociatave mes UNMIK-ut dhe forcave
"Një sërë sulmesh kundër pakicave fetare në Gjeorgji ka tërhequr vëmendjen lidhur me keqësimin e gjendjes së të drejtave të njeriut në këtë ish-republikë sovjetike. Autorët e një prej këtyre sulmeve, që mendohet të jenë anëtarë të grupit ekstremist ortodoks gjeorgjian Xhivari, dogjën qendrën fetare të mbledhjeve të grupit Dëshmitarët e Jehovait. Në një sulm tjetër, autorët e tij shkatërruan banesën ngjitur me vendin ku do të mbahej takimi vjetor i grupit Dëshmitarët e Jehovait, në qytetin Kaspi. Këto nuk ishin kurrsesi incidente të izoluara. Në të vërtetë dhuna kundër grupeve të pakicave fetare, sidomos kundër grupit Dëshmitarët e Jehovait, është rritur së tepërmi gjatë tre vjetëve të fundit. Sipas raportit të Departamentit amerikan të Shtetit mbi lirinë ndërkombëtare fetare, gjatë vitit të kaluar në Gjeorgji zyrtarë të policisë lokale dhe të sigurimit vazhduan të përndjekin grupe të pakicave fetare jotradicionale, në mënyrë të veçantë misionarë vendas e të huaj dhe kanë qenë bashkëpunëtorë, ose në disa raste kanë marrë pjesë ose kanë krijuar kushtet për sulme kundër anëtarëve të këtyre grupeve. Për më tepër policia e Gjeorgjisë nuk ka reaguar në rastin e sulmeve kundër anëtarëve të grupit Dëshmitarët e Jehovës dhe pakicave të tjera fetare, nga ana e ekstremistëve ortodoksë, kryesisht pasues të At Basil Mikalavishvilit, një prift ortodoks i çkishëruar. Në një rast një turmë sulmoi një kishë të Rëshajave, kur kori i kishës bënte prova, dhe plagosi 12 veta. Viktimat e sulmeve të tilla kanë ngritur mbi 700 padi penale, por autoritetet gjeorgjiane nuk kanë bërë asgjë për të ndalur dhunën. Askush nuk është mbajtur përgjegjës për këto akte dhe as dënuar.//ic// Veprimtarë të të drejtave të njeriut kanë qenë gjithashtu në shënjestër. Në korrik, në kryeqytetin e Gjeorgjisë, Tbilisi, një bandë personash të paidentifikuar sulmuan zyrat e Institutit të Lirisë, duke rrahur punonjësit e tij dhe duke shkatërruar pajisjet. Instituti i Lirisë është një nga grupet kryesore të të drejtave të njeriut në Gjeorgji dhe ka kundërshtuar me forcë shtimin e dhunës së turmave kundër pakicave fetare. Shoqëria civile është rritur në mënyrë të ndjeshme në Gjeorgji, qëkurse ky vend fitoi pavarësinë nga Bashkimi Sovjetik më 1991. Por dhuna e turmave kundër pakicave fetare, në se lejohet të vazhdojë, mund ta përmbysë përparimin drejt respektimit të të drejtave të njeriut dhe pushtetit të ligjit në Gjeorgji. Është një parim themelor i demokracisë që qytetarët kanë të drejtë për mbrojtje të barabartë përpara ligjit. Dhe kjo sigurisht do të thotë ndalim i dhunës kundër pakicave fetare në Gjeorgji.","Zyrtarë të policisë lokale dhe të sigurimit kanë përndjekur grupe të pakicave fetare jotradicionale, në mënyrë të veçantë misionarë ven"
"Zgjedhjet e parakohëshme në Turqi ka të ngjarë të shoqërohen me përplasje mes Ankarasë dhe autoriteteve të Austrisë, Gjermanisë dhe Hollandës që kanë thënë se nuk do të lejojnë fushatë zgjedhore në vendet e tyre ku ka një popullsi të konsiderueshme emigrantësh nga Turqia. Nga ana e tij, Presidenti Erdogan ka sinjalizuar se mund të thyejë emgargon e tyre elektorale. “Nuk do e përmend vendin përkatës, por do t’u flas qytetarëve turq në një palestër në Evropë, që zë rreth 10 mijë vetë,” tha presidenti turk. Gjermania e ka shprehur hapur qëndrimin e saj për synimet e presidentit turk për fushatë: “Ne mbajmë një qëndrim të fortë në këtë drejtim. Fushata në interes të një vendi tjetër në Gjermani nuk lejohet tre muaj para zgjedhjeve” tha ministri i jashtëm gjerman Heiko Maas. Qeveritë austriake dhe hollandeze po zbatojnë rregullore të ngjashme. “Fjalimet e politikanëve turq në kuadër të fushatës nuk janë të mirëpritura në Austri dhe nuk do të lejohen,” tha Kancelari austriak Sebastian Kurz. “Nga njëra anë bllokojnë ushtrimin e një prej të drejtave më themelore, nga ana tjetër kritikojnë ato që i quajnë zhvillime negative në demokracinë turke,” reagoi ministri turk për marrëdhënie me Bashkimin Evropian, Omer Celik. Ndalimi i aktivitetit për fushatë në Evropë shihet si një goditje ndaj përpjekjeve të Erdoganit për rizgjedhje. “Erdogani ka një stil shumë konkret, do që ta shohin zgjedhësit. Ai beson se ka përkrahës të shumtë në Evropë,” thotë analisti politik Semih Idiz i cili shkruan për portalin elektronik Al-Monitor. ""Votuesit në Evropë janë shumë të rendësishëm pasi ka një numër të madh emigrantësh me të drejtë vote. Ndoshta 4.5 milionë vetë. Ndikimi i tyre nuk mund të injorohet,” thotë opinionisti. Analistët thonë se votuesit turq në Evropë kanë prirjen të mbështesin Erdoganin dhe partinë e tij AKP. Ata shtojnë se kjo përkrahje mund të ketë rëndësi vendimtare në zgjedhjet e qershorit. Referendumi i vjetshëm për ta shndërruar Turqinë në presidencë ekzekutive solli krizë në marrëdhëniet Ankara-BE. Hollanda dhe Gjermania shprehën kritika të forta në veçanti dhe bllokuan planet për tubime pasi autoritetet shprehën shqetësim se aktivitete të tilla mund të acaronin tensionet. Presidenti turk u përgjigj duke i akuzuar dy vendet se po silleshin si regjime naziste. Analistët thonë se retorika e fortë e Erdoganit në këtë acarim e fuqizoi fushatën e tij dhe solli si rezultat miratimin e referendumit. Disa vëzhgues thonë se ndalimi i aktiviteteve elektorale për zgjedhjet e ardhshme mund të rezultojë në favor të Erdoganit: “Vështirë të besosh se Gjermania, Austria, autoritetet hollandeze nuk e kuptojnë se duke ia vështirësuar fushatën partisë AKP, e shtojnë përkrahjen për këtë forcë politike dhe i sigurojnë fitoren udhëheqësit të saj,” thotë opinionisti Barcin Yinanc, i cili shkruan për të përditshme .",Analistët thonë se ndalimi në tre vende evropiane i aktiviteteve elektorale për zgjedhjet e ardhshme turke mund të shërbejë për të rritur përkrahjen për partinë AKP të Presidentit Erdogan.
"Vandalët vizatuan shenjën e kryqit të thyer nazist në dyert e ambasadës polake në Tel Aviv, një veprim që pason komentet e ditëve të fundit nga kryeministri polak Mateusz Morawiecki në të cilat ai përdori shprehjen ""keqbërësit hebrenj"" të Holokaustit. Vandalët vendosën mbishkrime me të shara në dyert e ambasadës polake në Izrael. Policia tha se ka nisur një hetim mbi incidentin dhe është në kërkim të të dyshuarve. Izraelitët janë të zemëruar me një ligj të ri në Poloni që dënon këdo që e quan gjenocidin nazist një ""krim polak"". Polemika shpërtheu të shtunën kur një gazetar në Konferencën e Sigurisë në Mynih e pyeti kryeministrin polak Morawieckin nëse ai mund të burgoset për tregimin e historisë se si fqinjët e familjes raportuan nënën e tij tek nazistët në Poloni. Udhëheqësit izraelitë dënuan menjëherë komentin e udhëheqësit polak. tha Presidenti izraelit, Rueven Rivlin. Zëdhënësi i kryeministrit polak Morawiecki tha se ai në asnjë mënyrë nuk ishte përpjekur ta mohonte Holokaustin. Rreth 6 milionë polakë, gjysma prej tyre hebrenjë, u vranë gjatë Luftës së Dytë Botërore nga nazistët. Zyra e kryeministrit izraelit, Benjamin Netanjahu, tha se ai kishte zhvilluar një bisedë telefonike me homologun e tij polak të dielën, duke i thënë atij se",Tensionet mes Polonisë dhe Izraelit janë rritur pas komenteve të debatueshme të kryeministrit polak mbi Holokaustin
"Vazhdojnë reagimet lidhur me gjuhën e përdorur nga Presidenti Donald Trump dje gjatë një takimi në Shtëpinë e Bardhë për imigracionin, ku, sipas njoftimeve ai iu referua Haitit dhe vendeve afrikane me një fjalë të papërshtatshme. Zoti Trump i habiti ligjvënësit të enjten gjatë takimit me ligjvënësit për imigracionin, kur iu referua Haitit dhe vendeve afrikane me një fjalë të papërshtatshme. ""Pse i pranojmë gjithë këta njerëz nga vende (...) të vijnë këtu"", pyeti presidenti, sipas një njoftimi që u raportua për herë të parë nga gazeta Washington Post dhe u konfirmua nga televizioni CNN. Fjala e përdorur prej tij mund të përkthehet afërsisht si “të pista dhe të varfra”. Zoti Trump tha se Shtetet e Bashkuara duhet të lejojnë më shumë njerëz nga vende të tilla si Norvegjia, kryeministrja e së cilës u takua me të në Shtëpinë e Bardhë të mërkurën. Por sot, në një koment në Twitter, Presidenti mohoi të kishte përdorur fjalët të cilave po i refererohen mediat: shkruante zoti Trump. Presidenti iu referua programit, që mbron nga deportimi rreth 800 mijë emigrantë të rinj, të sjellë në SHBA ilegalisht nga prindërit e tyre kur ishin fëmijë. Sipas njoftimeve, Presidenti Trump i bëri komentet kur senatori Dick Durbin, demokrat nga shteti Ilinoi, po shpjegonte kuadrin e një marrëveshjeje të arritur nga gjashtë senatorë të të dyja partive, e cila që synon mbrojtjen nga deportimi të këtyre emigrantëve të rinj, si dhe forcimin e sigurisë së kufirit. Presidenti reagoi sot në Twitter duke thënë se ai iu referua vendeve me rezultate të këqia dhe se ai kërkon një sistem imigracioni të bazuar mbi meritën, për të sjellë njerëz që e çojnë përpara Amerikën shkruante Presidenti Trump. E pyetur nga mediat, përfshirë Zërin e Amerikës, Shtëpia e Bardhë lëshoi një deklaratë ku thuhej se presidenti do të pranojë vetëm një marrëveshje emigracioni që ""trajton si duhet sistemin e llotarisë së vizave dhe emigracionin zinxhir"" - dy programe të cilat dëmtojnë ekonominë tonë dhe lejojnë terroristët në vend.” Imigracioni zinxhir është një term i përdorur nga kritikët e imigracionit, të cilët i referohen sistemit që lejon të afërmit të sponsorizojnë anëtarët e familjes për të ardhur në Shtetet e Bashkuara. Shtëpia e Bardhë nuk konfirmoi dhe as nuk mohoi nëse Presidenti kishte përdorur fjalën e papërshtatshme kur kishte folur për Haitin dhe Afrikën. Në deklaratë thuhej gjithashtu se Presidenti Trump gjithmonë do të refuzojë ""masat e përkohshme dhe të dobëta që u krijojnë pengesa atyre emigrantëve të cilët kërkojnë një jetë më të mirë në Shtetet e Bashkuara nëpërmjet një rruge të ligjshme.” Gjithashtu, Zëri i Amerikës u interesua pranë zyrave të ligjvënësve që thuhet se ishin të pranishëm në takim.",Presidenti reagoi pas komenteve të mediave se ai kishte përdorur gjuhë vulgare gjatë një takimi të enjten në Shtëpinë e Bardhë kur iu referua Haitit dhe vendeve afrikane
"Me politikën e saj, Serbia duket gjithnjë e më tepër si në epokën e Millosheviçit pa Millosheviçin, thuhet në një raport të Grupit Ndërkombëtar të Krizave. Reagimi i saj ndaj trazirave të këtij muaji në Kosovë, të cilat gati sa nuk shkaktuan dështimin e UNMIK-ut, mbështetja e madhe për ultranacionalistët në zgjedhjet parlamentare të 28 dhjetorit dhe vështirësitë për gati dy muaj të partive politike për formimin e një qeverie koalicioni, janë shenja që tregojnë se Serbinë e presin akoma shumë probleme. Në vitin 2004, Serbia mund të përballet me një paqëndrueshmëri politike, keqësim të vazhdueshëm të mardhënieve me perëndimin dhe rënie të vazhdueshme të ekonomisë. Spastrimi etnik i serbëve nga shqiptarët në Kosovë, thuhet më tej në raportin e Grupit Ndërkombëtar i Krizave, ka ngjallur përsëri perspektivën e ndarjes së Kosovës, ka përforcuar ndjenjat nacionaliste të radikalëve si dhe ndjenjat anti- perëndimore. Paqëndrueshmëria dhe gjendja e vështirë ekonomike mund të përshpejtojnë hapat e Malit të Zi drejt pavarësisë, ndërkohë që tensionet në Kosovë mund të përhapen në luginën e Preshevës, në rajonin e Sanxhakut dhe madje deri në Vojvodinë. Këto perspektiva duhet ta nxisin komunitetin ndërkombëtar që të rishikojë politikën ndaj Serbisë. Gjithashtu ndihmat duhet të kushtëzohen më shumë. Qeveria e re e Serbisë mund të jetë shumë jetëshkurtër. Kjo qeveri ka divergjenca të brendshme serioze dhe statusi i saj i pakicës ia bën asaj të pamundur marrjen e vendimve të rëndësishme ekonomike, të nevojshme për ringjalljen e ekonomisë dhe sidomos nëse nuk merr ndihma të konsiderueshme nga jashtë. Sidoqoftë, masat e para të kësaj qeverie, tregojnë se ajo është më e qëndrueshme dhe mund të mbijetojë më gjatë se sa parashikohet. Trazirat e Kosovës kanë qenë një faktor bashkimi, megjithëse i përkohshëm. Ngjarjet në Kosovë kanë larguar vëmëndjen e institucioneve evropiane ndaj Serbisë dhe kanë dëmtuar besueshmërinë e Bashkimit Evropian, OKB-së Shteteve të Bashkuara dhe NATO-s, thuhet më tej në raport. Partitë të cilat ose e kundërshtojnë ose janë skeptike ndaj integrimit evropian përbëjnë 71 përqind të parlamentit. Partia Radikale Serbe ka një të tretën e anëtarëve të çdo komisioni parlamentar. Forcat anti-reformiste në bllokun e ashtuquajtur demokrat duket se synojnë të ndalojnë masat e filluara në kohën e qeverisë së Gjingjiqit, madje radikalët kërkojnë kthimin prapa. Ekonomia dhe Kosova krijojnë një presion të madh për qeverinë dhe Partia Radikale ka shumë të ngjarë të përfitojë në zgjedhjet e ardhshme presidenciale dhe vendore nga çdo pakënaqësi e popullit. Për t’u bërë një vend i qëndrueshëm, Serbia duhet të bëjë dy ndryshime të ndjeshme, thuhet në raport. I pari është kalimi nga një shtet kriminal i kohës së Millosheviqit në një shoqëri më normale. I dytë është kalimi klasik Evropianolindor nga një ekonomi e kontrolluar nga shteti në një ekonomi të tregut të lirë. Ndryshimi i dytë nuk do të ndodhë në qoftë se nuk bëhet përparim në ndryshimin e parë. Është pikërisht dështimi për të spastruar trashëgiminë e Millosheviçit në Serbit, sidomos në shërbimet e sigurimit, që ka bërë rikthimin e të djathtës ekstreme dhe ndaljen e reformave. Ndihma e komunitetit ndërkombëtar duhet të përqendrohet në përpjekjet për kalimin drejt një shoqërie më normale. Fatkeqësisht, qeveria e re ka dhënë shenja se është më e interesuar të zhdukë trashëgiminë e Gjingjiçit se sa të Millosheviçit. Po bëhet gjithnjë e më e qartë se 5 nëntori i vitit 2000, dita kur u rrëzua regjimi i Millosheviçit ishte më pak revolucionar se sa u duk atëherë. Shumë nga demokratët e Serbisë pranuan mitin e kohës së Millosheviqit se të gjitha të këqijat e vendit vinin nga një dekadë luftërash, sanskionesh ndërkombëtare dhe bombardimeve të NATO-s. Shumë demokratë treguan pak entuziazëm për reforma dhe në shumë raste i bllokuan ato. Strukturat e kohës së Millosheviqit janë akoma të paprekura në gjykata, polici, ushtri dhe institucione të tjera të rëndësishme. Media serbe është më pak e pavarur sot se sa ishte dy vjet më parë. Sot në Sërbi është pothuajse aq vështirë të bëhet biznes sa në kohën e Millosheviqit, gjë kjo e dëshmuar nga investimet e pakëta të huaja në këtë vend. Institucionet e vetme që duken të funksionojnë deri diku normalish janë ushtria dhe Banka Kombëtare. Ndërkohë mungesa e statusit përfundimtar të Kosovës do të vazhdojë të mjegullojë politikën e brendshme dhe të pengojë dialogun politik normal. Së shpejti Grupi Ndërkombëtar i Krizave do të publikojë një raport të veçantë mbi ngjarjet e marsit të vitit 2004 në Kosovë dhe ndikimin e tyre në të ardhmen e saj dhe politikën ndërkombëtare në përgjithësi në rajon.//kk//",Grupi Ndërkombëtar i Krizave bën parashikime pesimiste për gjendjen e Serbisë në vitin 2004
"Ambasada turke në Prishtinë, shpërndau të enjten një reagim të Ankarasë ndaj qëndrimeve të ambasadës amerikane lidhur më dëbimin e gjashtë shtetasve turq, nga Kosova, një vit më parë. Në reagim citohet zëdhënësi i ministrisë së Jashtme turke, Hami Aksoy, të ketë thënë se “jemi duke arritur rezultate konkrete në luftën kundër shtrirjes së organizatës terroriste FETO jashtë vendit. Është duke u kuptuar gjithnjë e më shumë se organizata në fjalë paraqet një rrezik serioz, jo vetëm për Turqinë, por edhe për ato vende ku është duke vepruar”. Në reagim theksohet se Organizata për Bashkëpunim Islamik si dhe Pakistani e kane shpallur FETÖ-n organizatë terroriste. “Më shumë se në 20 vende, në rajonet e ndryshme të botës, shkollat e organizatës FETÖ janë mbyllur, janë marrë nën kontroll si dhe janë bartur në Fondacionin Maarif të Turqisë. Shumë shtete duke përfshirë edhe vendet e Ballkanit, kanë dëbuar elementet e FETÖ-s nga territoret e tyre”. Duke nënvizuar se “të gjitha këto procedura realizohen ne kuadër të ligjeve të vendeve dhe janë në pajtim me të drejtën ndërkombëtare”, zëdhënësi citohet të ketë thënë se një nga kushtet themelore të luftës kundër terrorizmit është një bashkëpunim i sinqertë ndërkombëtar i bazuar në parimet e ligjit. “Ne i kushtojmë rëndësi vazhdimit të qasjes së fuqishme të vendeve që marrin masa kundër FETÖ-s, kjo organizatë e cila paraqet një kërcënim jetik për vendin tonë në rajonin e Ballkanit, një rajon që e vlerësojmë veçanërisht. I ftojmë partnerët dhe aleatët tjerë që në vend që të përpiqen për të bllokuar masat e marra kundër FETÖ-s, në të njëjtën mënyrë të tregojnë një qasje të kujdesshme”, thuhet në reagim. Të hënën, , tha se trysnia politike mbi sektorin e sigurisë është shkelje skandaloze e vlerave demokratike, duke komentuar gjetjet rreth operacionit të dëbimit të gjashtë shtetasve turq një vit më parë. Në një komunikatë të kësaj ambasade, thuhet se “kaloi afro një vit që kur Kosova pa një proces të rregullt dëboi gjashtë shtetas turq nga Kosova, nën dyshimin se ata paraqesin kërcënim për sigurinë kombëtare të Kosovës. Ne ishim të kënaqur të shihnim themelimin e një komisioni hetimor parlamentar i cili zbuloi shkelje ligjore lidhur me incidentin, pavarësisht përpjekjeve për të penguar punën e tij. Gjetjet e komisionit, të cilat sugjerojnë në 31 shkelje ligjore ose procedurale nga ana e Agjencisë së Zbulimit të Kosovës, Ministrisë së Punëve të Brendshme dhe institucioneve tjera, ngrenë shqetësime rreth mashtrimit nga ana e agjencive kryesore të sigurisë, si dhe ndjeshmërinë e sektorit të sigurisë ndaj manipulimit politik”, thuhet mes tjerash në komunikatën e ambasadës amerikane. Më 29 mars të vitit 2018, autoritetet në Kosovë arrestuan gjashtë shtetas turq, punonjës të Institucioneve në pronësi të klerikut turk Fethullah Gulen të cilin presidenti turk Recep Tayyip Erdogan e fajëson për një përpjekje grusht shteti në Turqi, në vitin 2016. Të gjashtët ju dorëzuan autoriteteve turke në një operacion që la pas vetes shumë paqartësi, shumë kritika ndaj institucioneve dhe nxiti një përplasje deklaratash ndërmjet presidentit turk Recep Tayipp Erdogan dhe kryeministrit të Kosovës, Ramush Haradinaj. Operacioni që ishte rrjedhojë e trysnisë nga Ankaraja u pasua me shkarkimin e ministritë të Brendshëm, Flamur Sefaj dhe shefit të Agjencisë së Zbulimit, Driton Gashi. Një komision parlamentar për hetimin e operacionit i cili u themelua në korrik të vitit 2018, gjeti 31 shkelje ligjore gjatë operacionit. Shkeljet më të mëdha, sipas udhëheqësve të komisionit, janë bërë Agjencia e Zbulimit dhe Ministria e Punëve të Brendshme. Turqia ka arrestuar më shumë se 50 mijë veta në operacionet kundër mbështetësve të dyshuar të Fethullah Gulenit, i cili jeton në Shtetet e Bashkuara dhe i ka mohuar vazhdimisht akuzat. Fondacioni i tij FETÖ drejton rreth 40 shkolla në Ballkanin perëndimor përfshirë 15 institucione në Bosnjë, 12 në Shqipëri, 7 në Maqedoni, pesë në Kosovë dhe në një Serbi. Vëzhguesit thonë se ndikimi turk në Ballkanin Perëndimor ka shtrirje në mjedisit posaçërisht të banuara me myslimanë, siç janë Kosova, Shqipëria, Maqedonia dhe Bosnja e Hercegovina.","Në një reagim të shpërndarë nga ambasada turke në Prishtinë thuhet se aleatët nuk duhet të përpiqen të bllokojnë masat kundër organizatës FETÖ, të cilën Ankaraja e akuzon për grusht shtetin e vitit 2016."
"Britania tërheq shumë shtetas rusë, qofshin ata miq, apo armiq të qeverisë së Moskës. Ata joshen nga stili i jetës, bankat, butikët dhe komuniteti rus në kryeqytetin britanik. Korrespondenti i Zërit të Amerikës Henry Ridgwell në Londër shpjegon se për disa refugjatë politikë rusë, që janë vendosur në Londër dhe qytete tjera të Evropës Perëndimore, është e vështirë t’i shpëtojnë dorës së zgjatur të Kremlinit. Londra është destinacion i preferuar për shumë rusë që kërkojnë fillimin e një jete të re në Evropë, thotë ish diplomati britanik dhe njohësi i çështjeve ruse Ian Bond. “Keni një komunitet ku mund të bëheni pjesë. Egzistojnë disa gazeta në gjuhën ruse. Ka kisha dhe shkolla ruse”, thotë ai. Dëbimi nuk ofron gjithmonë siguri. Kritiku i Presidentit Putin, Aleksandër Litninenko vdiq pas helmimit me lëndë radioaktive në Londër më 2006. Britania fajëson Rusinë për vrasjen. Më 2018, ish agjenti i dyfishtë rus Sergei Skripal dhe vajza e tij Yulia u helmuan me Novichok, një agjent nervor që prodhohet vetëm nga qeveria ruse. Të dy mbijetuan, por një banore lokale vdiq pas kontaktit me helmin. Ish komandanti çeçen Zelimkhan Khangoshvili u qëllua për vdekje në një park të Berlinit më 2019. Gjermania thotë se pas vrasjes qëndron qeveria ruse. Moska mohon përfshirjen në këto vrasje dhe tentativa vrasjeje. Por analistët thonë se në dy dekadat e fundit ka pasur shumë vdekje të dyshimta të të dëbuarve politikë në Evropë. Për shumicën ende nuk është arritur drejtësi. “Ekzsiton një prirje tek disa vende evropiane të mendojnë se ndërsa rusët po vrasin rusët le të merren vetë me këto raste”, thotë Ian Bond nga Qendra evropiane për Reformën. Figura kryesore e opozitës ruse, Alexei Navalny dyshohet se është helmuar me Novichok në Siberi, prej nga u largua për trajtim në Berlin. Bankieri Bill Browder udhëhoqi përpjekjet për të bindur vendet perëndimore të miratojnë të ashtuquajturat “ligje Magnisky” që synojnë bllokimin e pasurive të zyrtarëve të Kremlinit të akuzuar për shkelje të të drejtave të njeriut. Nisma u mor pasi këshilltari i tij për taksat Sergei Magnitsky vdiq në një burg rus më 2009. “Presidenti Putin helmoi kundërshtarët politikë me armë kimike. Ai duhet të ndëshkohet. Por ende nuk ka asgjë”, thotë ai. Zoti Browder thotë se Evropa ka fuqi kundër zotit Putin dhe oligarkëve që e mbajnë atë në pushtet. “Të gjithë këta njerëz kanë vila në jug të Francës, në Sardenjë, në Marbella. I mbajnë llogaritë bankare në Zvicër, Paris dhe Londër. Nëse do të veprosh, shkoni pas asaj që ata lakmojnë më shumë, në mënyrë që të mendohen dy herë përara se të kryejnë veprime djallëzore. BE është çelësi”, thotë bankieri dhe aktivisti politik Bill Browder. Gjermania u kërkoi vendeve të Bashkimit Evropian vendosjen e sanksioneve ndaj Rusisë pas helmimit të zotit Navalny. Por çdo vend anëtar mund të përdor të drejtën e vetos për të bllokuar vendimin. “Gjithmonë shfaqet dikush që dëshiron t’i bëj nder Presidentit Putin, prandaj BE nuk mundet të veprojë efektshëm”, thotë zoti Browder. Gjermania është akuzuar për hipokrizi, ndërsa po ecën përpara me ndërtimin e tubacionit të gazit “Nord Stream 2” nga Rusia në brigjet e saj veriore. Kritikët, përfshirë Uashingtonin, thonë se tubacioni vetëm sa e pasuron Kremlinin. “Mendoj se kancelarja Merkel ishte nën presionin më të madh ndonjëherë për ta ndaluar atë”, thotë Ian Bond nga Qendra evropiane e Reformës. Gjermania dërgoi mostrat e marra nga Alexei Navalny në Organizatën për Parandalimin e Armëve Kimike në Hagë. Nëse konfirmohet përdorimi i helmit Novichok, Berlini thotë se do të bëj presion për më shumë sanskione ndaj Moskës.",Gjermania bën presion për më shumë sanskione ndaj Moskës.
"Sezoni i festave që e bën Nju Jorkun një destinacion aq të njohur turistik është mbyllur. Me gjithë bukuritë e tij qyteti ka hyrë tani në javët më të ftohta të dimrit dhe jo të gjithë e përballojnë dot ngrohjen. Ramon Taylor i Zërit të Amerikës përgatiti këtë material. Për më shumë se 8 milionë njerëz që banojnë në Nju Jork, mënyra më e mirë për t'i mbijetuar të ftohtit është e thjeshtë – të vishesh trashë dhe të mos dalësh nga shtëpia. Por, për ata që nuk kanë mundësi puna është më e ndërlikuar. Sepse shumë njerëz nuk kanë para as për një pallto dimri. Tim Gibson është një vullnetar në organizatën Nju Jork Cares, grupi më i madh i menaxhimit vullnetar në këtë qytet. Çdo vit, duke filluar në tetor, ata bashkëpunojnë me bizneset për të mbledhur dhe shpërndarë pallto të përdorura për njerëzit në nevojë. Këtë vit kërkesa është për 103,000 pallto, një e katërta e tyre për fëmijët. Nisma përfshin 300 pika për dorëzimin e palltove në të gjithë qytetin, dhe më gjerë. Njerëzit mund të dhurojnë edhe xhaketa të reja përmes Amazon.com. Tani që temperaturat bien rregullisht nën zero, nuk ka më kohë për të pritur. Deri tani, organizata ""New York Cares"" ka mbledhur dhe dhuruar rreth 71.000 pallto për këtë vit. Siç shpjegon Derrick Matai, kandidatët më të mundshëm për t'i marrë ato nuk janë vetëm njerëzit e pastrehë. Për disa, dhurimi i një palltoje shihet me mirënjohje, të tjerë e shohin si diçka të natyrshme. Një dhuratë kaq bujare, për të cilën këta vullnetarë të Nju Jorkut ndihen krenarë: ""Faleminderit, Nju Jork!""","Për më shumë se 8 milionë njerëz që banojnë në Nju Jork, mënyra më e mirë për t'i mbijetuar të ftohtit është e thjeshtë – të vishesh trashë dhe të mos dalësh nga shtëpia."
"Reagimet e studiuesve këtu në Uashington ishin pothuajse të gjitha në të njëjtën linjë, se vrasja e sotme e fut Serbinë në një udhëkryq të ri dhe se kjo situatë do të ketë një ndikim të caktuar edhe për Kosovën. Studiuesi i çështjeve të Ballkanit, tha në një intervistë se zoti Xhinxhiç ishte vërtet i angazhuar për reformën dhe në përpjekjet për të sjellë demokracinë në Serbi, për të kapërcyer të kaluarën e saj. Zoti Hooper nuk mendon se zoti Xhinxhiç ishte nacionalist, përkundrazi ai përpiqej ta kapërcente epokën e nacionalizmit në Serbi. Me këtë vrasje, Serbia po hyn ndoshta në një epokë të re errësire, thotë zoti Hooper. Populli serb asnjëherë nuk e ka dënuar plotësisht nacionalizmin ekstrem të kohës së Millosheviçit. Pët fat të mirë, zoti Millosheviç ndodhet në Hagë, po ashtu edhe zoti Sheshel, pra ata nuk do të jenë faktorë politikë dhe nuk do të kërkojnë dot poste politike dhe zoti Xhinxhiç ka meritë për këtë. Por sistemi i krimit dhe i nacionalizmit të skajshëm do të jenë tani një sfidë për popullin serb. Pra mbetet për të parë nëse forcat demokratike do të bashkohen dhe do të zgjedhin udhëheqës të rinj për ta zëvendësuar, thotë eksperti i Ballkanit. Zoti Xhinxhiç ishte një udhëheqë politik shumë i efektshëm dhe i aftë për të organizuar. Prandaj me vdekjen e tij kam frikë se do të shohim kthimin në një epokë të errët për Serbinë dhe për popullin serb, thotë zoti Hooper. Mendoj se është e nevojshme që opozita serbe të bashkohet pa vonesë. Vdekja e zotit Xhinxhiç nuk do ta ndërlikonte situatën vetëm në kuptimin e politikës së brendëshme por edhe në marrëdhëniet ndërkombëtare. Federatës tani do t’i duhet të zgjedhë një president dhe një kryeministër. Prandaj, forcat demokratike kanë tani përpara një sfidë serioze. Ndërsa duke iu përgjigjur pyetjes se ç’ndikim do të ketë kjo vrasje për Kosovën, zoti James Hooper tha se në spektrin e politikanëve serbë, qendrimi tij jonacionalist në politikën serbe ishte maksimumi që mund të përfitonin shqiptarët e Kosovës nga lëvizja për demokraci e Serbisë. Kur ai hodhi propozimin që të fillonte procesi i statusit të ardhëm të Kosovës, megjithëse synimi i tij ishte ndarja, ai u përpoq të mbante qendrimin më pak nacionalist që të ishte e mundur në krahasim me politikanët e tjerë. Sipas zotit Hooper, tani, pas vdekjes së zotit Xhinxhiç, shqiptarët e Kosovës duhet të përqendrohen menjëherë te çështja e statusit të ardhshëm, ata nuk duhet të lejojnë që ky proces të zvarritet. Kjo është urgjente, sepse kam frikë se Serbia do të hyjë përsëri në një periudhë të re errësire. Kosova nuk duhet të bëhet pjesë e kësaj errësire ajo duhet të qendrojë jashtë saj. Për këtë arësye, politikanët e Kosovës duhet të veprojnë me shumë shpejtësi në komnunitetin ndërkombëtar për të garantuar se kjo do të bëhet me mënyrën e duhur, shpjegon studiuesi i çështjeve ballkanike, James Hooper. Ndërsa nëndrejtorja ekzekutive e Institutit Amerikan të Paqes, tha në një intervistë se periudha që do të pasojë vrasjen do të jetë e mbushur me pasiguri të mëdha dhe jostabilitet. Zoti Xhinxhiç ishte një udhëheqës që fliste me kurajo në dy aspekte ku ndaheshin grupet politike të Serbisë: në çështjen e reformës dhe në atë të dorëzimit të kriminelëve të luftës në Hagë. Kjo pasiguri do të krijojë një mungesë të madhe qendrueshmërie. A do të ketë apo jo ndonjë person tjetër në partinë e tij që do të pasojë zotin Xhinxhiç - ky do të jetë një tregues për popullin serb se sa larg janë ata nga demokratizimi dhe nga reforma. Kjo pasiguri që mund të krijohet tani, do të bëjë që shumë njerëz ti largohen reformës dhe ta përqendrojnë vemendjen në çështje të tjera. Prandaj le të shpresojmë se në një situatë të tillë do të dalin njerëz të tjerë që do të ngrihen në lartësinë e kërkesave të kohës dhe që nuk do të lejojnë që plumbi i vrasësit ta fusë Serbinë në një rrugë e cila do ta dëmtonte akoma më shumë nivelin e jetesës në Serbi. Pra kemi të bëjmë me një pikë tepër kritike në historinë e Serbisë. Ndërsa lidhur me Kosovën, zonja Hintges, nëndrejtore ekzekutive e Institutit Amerikan të Paqes, shpjegon se është e vështirë të thuhet se çfarë udhëheqësish do të dalin tani në skenë në Serbi, por një periudhë pasigurie nuk mund të jetë e mirë për Kosovën, sepse çështja e statusit duhet diskutuar, dhe zoti Xhinxhiç ishte shprehur për këtë. Tani për tani nuk ka të ngjarë që udhëheqës të tjerë në Serbi të angazhohen për ta vazhduar një punë të tillë për shkak të problemeve të tjera, tha zonja Hintges. , i Institutit për Studime Strategjike dhe Ndërkombëtare tha se kjo eshte nje krize e madhe politike per Serbine e cila tani jo vetem qe eshte pa president, por edhe pa kryeminister. Në Serbi pritet të zhvillohet nje beteje e ashper politike gjatë javëve të ardhshme. Kjo vrasje mund te vere ne rrezik disa prej reformave qe kishin filluar por po ashtu edhe planet për reforma në të ardhme. Pyetja qe shtrohet tani eshte kush e beri, a do te dalin pergjegjësit para drejtesise, a eshte kjo vrasje shenja e pare e betejave te ardhshme politike. Me siguri kjo vrasje do te coje ne renien e qeverise dhe ne zgjeddje te parakohshme. Duke folur për ndikimin që do të ketë kjo vrasje në një dialog të mundshëm të Beogradit me Kosovën, zoti Bugajski tha se nuk mendon se do te kete ndonje dialog. Ai tha se nuk sheh ndonje politikan serb te dalë si figura kryesore per bisedime dhe Prishtina nga ana tjeter nuk është e interesuar per dialog tani. Derisa gjendja ne Serbi te sqarohet dhe aty te kete nje qeveri pro-perendimore nuk besoj se do të kete njeri te merret me Kosoven. Kosova duhet te ece vete ne rrugen e saj, tha zoti Bugajski.","Derisa gjendja në Serbi të sqarohet, aty nuk do të ketë ndonjë politikan që të merret me çështjet e Kosovës, thone analistet"
"Zyrtarët në Uashington dhe amerikanët ndihen disi më të lehtësuar pas vendimeve të Kongresit amerikan lidhur me një plan kompromisi për të shmangur të ashtuquajturën “greminë fiskale” me rritje taksash dhe shkurtime buxhetore që do të kishte rikthyer ekonominë amerikane në recesion. Por siç na njeh materiali në vazhdim, beteja të metjeshme priten mes Shtëpisë së Bardhë dhe Kongresit mbi shpenzimet dhe taksat. Përfundimisht, ligjvënësit ndërmorën veprime për të parandaluar rënien në “greminën fiskale”. Ndërkohë presidenti Obama po i paralajmëron republikanët që të mos nxjerrin pengesa për rritjen e tavanit të borxhit për qeverinë amerikane. Ky debat mund të fillojë ndoshta qysh muajin që vjen. Shumë republikan ishin të pakënaqur që kompromisi bëri shumë pak për të ulur shpenzimet qeveritare. Spencer Bachus është ligjvenës nga Alabama. Republikanët po presin afatin tjetër pas dy muajsh, ku Kongresi duhet të veprojë për të shmangur hyrjen në fuqi automatikisht të shpenzimeve. Rizgjedhja e presidentit Obama i jep atij avantazh mbi republikanët, thotë analisti i Insitutit Brookings, Thomas Mann. Por presidentit do t’i duhet të jetë më i hapur për të bërë kompromis në muajt që vijnë, thotë ish shefi i personelit të Shtëpisë së Bardhë në kohën e presidentit Reagan, Ken Duberstein. Shumica e votuesve duan që Kongresi dhe presidenti të gjejnë një gjuhë të përbashkët, thotë William Galston me Insitutin Brookings. Debatet që do të pasojnë mbi kontrollin e armëve dhe reformën e imigracionit gjithashtu mund të bllokohen, thotë analisti republikan Scot Faulkner. Ndonëse në tërësi demokratët kanë më shumë vende, Kongresi e ri vazhdon të jetë i ndarë mes demokratëve që ruajnë shumicën në Senat dhe republikanëve që vazhdojnë të kontrollojnë Dhomën e Përfaqësuesve.",Marrëveshja e arritur ishte kompromis për të shmangur të ashtuquajturën “greminë fiskale”
"Në mëngjesin e lutjeve merrte pjesë një numër i madh përfaqësuesish shqiptarë, përfshirë Ministrin e Mbrojtjes, zotin Pandeli Majko. Zoti Majko dha një intervistë për Zërin e Amerikës: Zoti Majko, kjo është hera e katërt, apo e pestë që ju merrni pjesë në takime të tilla. Përveç forcimit të lidhjeve midis Shqipërisë dhe Shteteve të Bashkuara, çfarë domethënie ka ky aktivitet për ju personalisht? Jo vetëm për mua personalisht, por është një grup deputetësh në Shqipëri, që realizon një aktivitet të natyrës së tillë dhe që ka tërhequr edhe vëmendjen e një lobingu mjaft të fortë të kongresmenëve amerikanë, të cilët kanë qenë prezent vitin e kaluar, në këtë aktivitet të zhvilluar, edhe me pjesëmarrjen e figurave të rëndësishme të politikës shqiptare. Kjo ka bërë më të qartë pikërisht atë relacion fetar që ekziston në Shqipëri, atë moderacion dhe bashkëpunim, i cili mund të merret shembull për rajonin, nga pikëpamja e asaj çka ka ndodhur edhe në të kaluarën. Shqipëria për relacionet e veta fetare është një shembull dhe normalisht edhe për këtë arsye, edhe për mënyrën sesi ne e kemi ndjekur aktivitetin e Mëngjesit të Lutjeve në vazhdim prej vitesh, sigurisht që tani mund të jemi normalisht, jo thjesht të ftuar, por edhe pjesëmarrës dhe organizues të këtij takimi të Mëngjesit të Lutjeve këtu në Washington. Ai ngelet një nga aktivitetet më të rëndësishme, si për të patur komunikim njerëzor, ashtu edhe për të patur komunikim zyrtar. Zoti Majko, në qoftë se më lejoni do të kisha dëshirë të citoj diçka nga fjalimi që mbajti Presidenti Bush kur tha se A ekziston një koncept i tillë në Shqipëri? A ndodh një gjë e tillë mes politikanëve shqiptarë? Mendoj që po. Pavarësisht se publiku është mësuar të shikojë, në perceptimin e lajmeve që ofrohen në Shqipëri, le të themi fakte, apo mënyra veprimi të politikanëve, që shpesh i bëjnë të trishtohen, në përgjithësi, politikanët shqiptarë nuk mund të jenë ata të viteve 1991-1992, ku bërtiteshin, shaheshin, nuk flisnin me gojë me njëri-tjetrin, bile edhe kur vinin në delegacione jashtë vendit, rrinin të ndarë dhe pa folur me njëri-tjetrin. Tani gjithçka ka ndryshuar. Ka një komunikim njerëzor dhe në fund të fundit, po troket ajo që quhet maturi politike, flas si për klasën politike që i takon maxhorancës, ashtu edhe për atë që i takon opozitës. Tani bëhet fjalë shpesh edhe për miq, për miqësi familjare që kanë politikanë të majtë dhe politikanë të djathtë. Tanimë nuk diskutohet më vetëm alternativa e kësaj, apo e asaj, e kësaj finance, apo e asaj finance, por diskutohet edhe shëndeti i fëmijëve, diskutohen edhe probleme të natyrave të ndryshme. Pra Mëngjesi i Lutjeve, ashtu siç tha edhe Presidenti Bush, është një moment kur ne duhet të kujtojmë që përveçse politikanë, jemi edhe njerëz. Zoti Majko, Shqipëria është një nga aleatet më të ngushta të Shteteve të Bashkuara në të ashtuquajturën “Evropën e re”. Si e shikoni ju rolin e Shqipërisë, ambiciet tuaja për t’u anëtarësuar në NATO, sa përparim keni arritur deri tani? Ne i shikojmë si një moment shumë komplementar marrëdhëniet tona me Shtetet e Bashkuara të Amerikës dhe me Bashkimin Evropian. Sigurisht që nuk besoj se do të viheshim në tendencën, që proamerikanizmi i Shqipërisë ka të bëjë me ide antievropiane. Këtë jemi përpjekur t’ua shpjegojmë edhe shumë individëve, qoftë edhe të huaj, të cilët shpesh përpiqen ta keqinterpretojnë pozicionin e Shqipërisë. Sigurisht, që në momentin që ka pasur disa ndarje në gjirin e Bashkimit Evropian, rreth pjesëmarrjes ose jo në luftën e Irakut, Shqipëria ka qenë më se e vendosur në këtë drejtim dhe në këtë pikëpamje, ajo nuk ja qenë thjesht në konceptin e yes-men-it (atij që thotë po vazhdimisht), por në mbrojtjen e interesave të veta. Shtetet e Bashkuara të Amerikës, prezenca e tyre në Kosovë, në territorin e banuar nga shqiptarët, për ne është një arsye, unë do të thosha më shumë se e domosdoshme për stabilitetin e rajonit, duke patur parasysh atë që bënë Shtetet e Bashkuara të Amerikës në vitin 1999 për Kosovën dhe shqiptarët, gjithçka del mëse e natyrshme. Për më tepër, siç edhe jeni në dijeni, edhe heroi i parë shqiptar, është jo me uniformë shqiptare, ishte me uniformën e marinsit amerikan, por kjo nuk do të thotë se kjo e zbeh, përkundrazi simboli ishte edhe më i prekshëm, edhe më i dukshëm. Për këtë arsye forcat e armatosura të Republikës së Shqipërisë, e konsideruan Ervin Dervishin pjesëtar të forcave të armatosura të Shqipërisë dhe i organizuan të gjitha nderet që ai meritonte. Gjatë këtyre ditëve ju keni patur një seri takimesh me zyrtarë amerikanë. Çfarë përshtypjesh keni nga këto takime? Të them të drejtën, përsa i përket reformës së forcave të armatosura, kishim vetëm fjalë të mira dhe kjo deri diku na vinte edhe në pozitë të vështirë, sepse përgjithësisht, ne politikanët shqiptarë jemi mësuar që marrim edhe mesazhe negative, ose përpiqemi të kuptojmë se çfarë nuk shkon, në atë qe jemi duke bërë. Por dëshiroj të them, që falë edhe bashkëpunimit shumë të frytshëm që kemi me Pentagonin, boll të them që aktualisht në Ministrinë e Mbrojtjes, 10 për qind e administratës janë qytetarë amerikanë, të cilët punojnë krah për krah elitës ushtarake shqiptare, për të zhvilluar më tej reformën dhe strukturimin e forcave të armatosura, është pa koment. Jemi duke ecur në një rrugë të mbarë dhe fjalët shpresoj se do të orientohen shumë shpejt në vendim-marrje pozitive për të ardhmen e Shqipërisë në radhët e NATO-s. Zoti Majko, ju pothuajse gjithmonë jeni optimist, një politikan pozitiv. Por sa përputhen këto mendime optimiste që shprehët ju, me realitetin në Tiranë. E kam fjalën për mosmarrëveshjet në radhët e Partisë Socialiste. Siç mund ta dini, dje ish-kryeministri Meta i ka dërguar një letër Presidentit, ambasadave, ku pohon se ai ndjehet i kërcënuar nga Kryeministri Nano. Si i shikoni ju këto zhvillime dhe sa mund ta tolerojë sistemi politik shqiptar një paqartësi, ose një mungesë qëndrueshmërie politike? Unë nuk është se përpiqem t’i hedh një vello optimizmi asaj që po ndodh në Shqipëri. Por dëshiroj, që në gotën gjysmë të mbushur të ujit, të merrem me atë që është plot dhe jo me atë që është bosh. Nga kjo pikëpamje mendoj që sigurisht midis politikanëve shqiptarë ka patur dhe do të ketë probleme shpesh edhe të karakterit personal, shpesh përplasje, fyerje dhe në fund të fundit publiku shqiptar është deri diku i mësuar me të tilla ofendime, apo akuza, të cilat shpesh kapërcejnë edhe kufijtë e normalitetit. E kam fjalën edhe për debatet parlamentare mes pozitës dhe opozitës. Por besoj që edhe ju si shqiptar nga Shtetet e Bashkuara, që e ndiqni politikën shqiptare, keni parë shumë shpesh se njerëz që e kanë akuzuar njëri-tjetrin për kriminel, si në rastin e doktor Berishës dhe zotit Nano, kur ka qenë rasti për momente delikate të politikës, janë ulur në tryezën e bisedimeve, kanë gjetur zgjidhje, kanë gjetur alternativat e stabilitetit. Kam përshtypjen se në fund të fundit, pas kalimit të një vargu problematikash, sharjesh, ofendimesh, politikanët e kanë mësuar që nuk para fitohen shumë pikë me konceptin e fyerjes së njëri-tjetrit. Kështu që maturimi i klasës politike, po orienton atë që quhet normalisht profesionalizëm. Përsa i përket rastit në fjalë, të them të drejtën, është një ngjarje që ka ndodhur gjatë mungesës sime. Nga pikëpamja personale, dëshiroj të them, që për të dy figurat e Partisë Socialiste, qoftë për zotin Nano, kryeministrin e qeverisë, qoftë për Ilir Metën, me të cilin kam kaluar një të tretën e jetës sime, jo vetëm politike, por edhe atë normale, njerëzore, mendoj që janë dy njerëz që i kanë dhënë mjaft Partisë Socialiste. Secili ndjen një farë dëshpërimi për këtë lloj debati, që shpesh ka kaluar edhe kufijtë normal, por të shpresojmë se do të kalojë, do ta kalojmë këtë situatë. Nuk e them këtë për të qenë optimist, por gjithsesi mendoj, që ne duhet të dallojmë atë që është njerëzore, me që është politike në këtë histori. Kam përshtypjen se kjo është më tepër një histori njerëzore, sesa politike.",Ministri i Mbrojtjes i Shqipërisë Pandeli Majko jep intervistë për Zërin e Amerikës.
"Më shumë se 130 oficerë të Shërbimit Sekret të Shteteve të Bashkuara kanë rezultuar pozitivë me koronavirusin ose kanë qenë në kontakt të ngushtë me kolegët e infektuar, njoftoi gazeta ""The Washington Post"". Raporti, i botuar të premten, iu atribua tre personave ""me njohuri për stafin e agjencisë"". Oficerët e Shërbimit Sekret, të cilët, ndër të tjera, kanë edhe detyrën për të mbrojtur Presidentin Donald Trump kur ai udhëton, si dhe kur është në Shtëpinë e Bardhë, u urdhëruan kohët e fundit të vetëizoloheshin, thuhej në njoftim. Burimet, të cilët gazeta thotë se folën në mënyrë anonime që të shpreheshin më lirshëm, thanë se infeksionet besohet se kanë të bëjnë me tubimet e fushatës që Presidenti Trump mbajti para zgjedhjeve presidenciale të 3 nëntorit. Raporti citon gjithashtu burimet të thonë se rreth 10% e ekipit kryesor të sigurisë së agjencisë është ""mënjanuar"". Presidenti Trump, anëtarët e familjes së tij të ngushtë dhe një numër në rritje i zyrtarëve të Shtëpisë së Bardhë dhe të ekipit elektoral kanë rezultuar pozitivë kohët e fundit për koronavirusin pas aktiviteteve të fushatës, ku shumë zyrtarë të administratës dhe të pranishmit e tjerë nuk kishin maska. Shtëpia e Bardhë dhe Shërbimi Sekret nuk e komentuan menjëherë raportin, por zëdhënësi i Shtëpisë së Bardhë Judd Deere i tha gazetës se administrata e merr ""seriozisht çdo rast"" dhe e referoi gazetën tek Shërbimi Sekret për përgjigje ndaj pyetjeve për përhapjen e infektimeve. Një zëdhënës i agjensisë nuk pranoi të komentojë për gazetën. Vala e përhapjes e raportuar në radhët e oficerëve u shfaq ndërsa kriza e koronavirusit në Shtetet e Bashkuara vazhdon të përkeqësohet. Më shumë se 153'000 infektime të reja u raportuan të enjten, sipas Universitetit Johns Hopkins, hera e parë që totali i ri njëditor tejkaloi 150'000. Gati 10.6 milionë njerëz në Shtetet e Bashkuara kanë marrë koronavirusin, ndërsa numri i të vdekurve në vend afrohet tek 243'000, sipas Universitetit Johns Hopkins.","Sipas njoftimeve të mediave, mbi 130 anëtarë të Shërbimit Sekret amerikan kanë rezultuar pozitivë nga testimi për COVID-19"
"Wall Streeti shënoi dje rritje, në pritje tëvendimit të Bankës Qëndrore për të mos ndryshuar shkallën kyçe të interesit.Indekset kryesorë të aksioneve, pësuan ngritje që në fillim të ditës pasnjoftimeve se sektori i shërbimeve kishte përparuar në muajin korrik më mirë sesa pritej. Këto indekse shënuan një rritje prej gati 3 për qind pas njoftimittë Rezervës Federale. David Uajz është ekonomist me peshë për indeksin e njohursi S & P. tha ai. Banka Qëndrore i kaulur interesat me 0,75 për qind që nga shtatori i kaluar, në përpjekje për t'idhënë shtytje ekonomisë amerikane. Njoftimi i djeshëm është i dyti me radhë, qëe mban të pandryshuar shkallën e interesit. Duke shpjeguarvendimin, zyrtarët federalë thanë se ekzistojnë disavantazhe të rrezikshme përzhvillimin ekonomik, por edhe shqetësime të mëdha rreth inflacionit. Disa ekonomistë ekonsiderojnë këtë deklaratë si sinjal se interesat do të mbahet të pandryshuarderi në fund të vitit. Interesat, që bankat i vënë njëra tjetrës, ndikojnëtek interesat, që duhet të paguajnë konsumatorët, blerësit e shtëpive dhebizneset. Megjithëse ulja e interesave mund të stimulojë ekonominë, duke e bërëmë të lehtë shtimin e kapitalit, ekonomistët thonë se ulja e madhe e interesavemund të pasohet me ngritje të çmimeve. (ze)","Zyrtarët federalë thanë se ekzistojnë disavantazhe të rrezikshme për zhvillimin ekonomik, por edhe shqetësime të mëdha rreth inflacionit"
"Pas një ngërçi rekord prej 35 ditësh për ndërtimin e një muri përgjatë kufirit SHBA – Meksikë, demokratë në Kongres po përparojnë tashmë me propozimet e tyre për trajtimin e problemeve të sistemit të emigracionit. Dhoma e Përfaqësuesve, e cila drejtohet nga demokratët, do të fillojë javën e ardhshme punën për të ofruar mbrojtje për qindra mijëra emigrantë të mbërthyer në një paqartësi ligjore prej politikës së administratës Trump. Korrespondentja e Zërit të Amerikës, Catherine Gypson, njofton nga Kongresi për debatin politik që do të vijojë. Për tre muaj, debati për një rrethim kufitar në kufirin jugor nuk e lejoi Dhomën e Përfaqësuesve, të udhëhequr nga demokratët, që të krijonte axhendën e saj për emigracionin. Kjo po ndryshon tashmë. “Është jetësore që të miratojmë ligje për t’u dhënë një shans qindra mijëra emigrantëve që e quajnë vendin tonë atdheun e tyre. Duhet t’u qëndrojmë vlerave tona amerikane”, tha Ligjvënësi demokrat, Joaquin Castro. Qindra mijëra emigrantë pa dokumenta të sjellë fëmijë në SHBA, apo refugjatë që iu larguan luftërave dhe katastrofave natyrore, mbroheshin nga disa programe që administrata Turmp tashmë i ka ndalur ose kufizuar ndjeshëm. “Nuk po traumatizohen vetëm individët që kanë qenë të mbrojtur. Po traumatizohet vendi. Për cilën arsye do të donim një shkencëtar të largohet nga SHBA-ja? Apo, një student të mjekësisë që do të na ofronte shërbim shëndetësor?”, u shpreh Ligjvënësja demokrate, Zoe Lofgren. Ligjvënësit demokratë pritet të fillojnë punën javën e ardhshme për një projektligj që do të mbronte këto grupe emigrantësh. Por, republikanët thonë se këto përpjekje janë humbje kohe, pa një reformim më të gjerë të sistemit të emigracionit. “Republikanët do të kundërshtojnë çdo truk që ofron legalizim masiv dhe shmangie të zbatimit të vërtetë të ligjit”, tha Ligjvënësi republikan Doug Collins. Zyrtarët më të lartë të Departamentit të Sigurisë Kombëtare u thanë ligjvënësve se akordimi i shtetësisë për emigrantët e paligjshëm të sjellë në moshë të mitur në SHBA, do të nxiste emigracionin e paligjshëm. “Pra, nuk mendoni se janë rrezik për sigurinë apo për ekonominë, por nuk mbështesni që t’u jepet një shans drejt nënshtetësisë?”, tha Ligjvënësja demokrate, Dina Titus. “Nuk do të mbështes hapa që do ta vazhdojnë krizën e sigurisë në kufi”, tha Sekretarja e Sigurisë Kombëtare, Kirstjen Nielsen. Shqetësim kryesor për demokratët është politika për ndalimin e familjeve nga Agjensia e SHBA-së për Doganat dhe Mbrojtjen e Kufirit. “A po vazhdojmë sot t’i mbajmë fëmijët në kafaze?”, pyeti Ligjvënësi demokrat Benniee Thompson. “Fëmijët merren në stacionet kufitare që ju keni vizituar...”, tha zonja Sekretarja Nielsen. “I kam parë kafazet. Dua vetëm që ta pranoni që ekzistojnë”, këmbënguli Ligjvënësi Thompson. “Zotëri, nuk janë kafaze. Janë zona që janë caktuar për të mbajtur të sigurtë dhe të mbrojtur ata që mbahen gjatë përpunimit të dokumentacionit të tyre”, tha Sekretarja Nielsen. Demokratët në Senat thonë se fëmijët që mbahen në kufi meritojnë kujdesin e duhur shëndetësor dhe përfaqësim ligjor. Ata po paraqesin një seri projektligjesh për këtë qëllim. “Sistemi që ishte krijuar për t’u marrë me meshkujt beqarë që vinin nga Meksika nuk ka kapacitetin të trajtojë fëmijët. Duhet pra të merremi me këtë çështje”, tha Senatorja demokrate, Mazie Hirono. Por, projektligje të tilla nuk kanë shanse të miratohen në Senatin e kontrolluar nga republikanët, ndërkohë që përpjekjet në Dhomën e Përfaqësuesve për masa mbrojtëse për emigrantët e sjellë në moshë të mitur dhe refugjatët, kanë fituar edhe mbështetje dypartiake për të ofruar një shans drejt përfitimit të nënshtetësisë amerikane.",Demokratët në Kongres po përgatisin projektligje për trajtimin e problemit të emigracionit në SHBA.
"Ish-Nënpresidenti Joe Biden duket se po i afrohet qëndrueshëm fitores për të marrë nominimin si kandidat i Partisë Demokrate. Ai mori tre fitore të bindshme të martën, në shtetet Arizona, Florida dhe Illinois, përballë rivalit të vetëm tashmë, Senatorit Bernie Sanders. Zyrtarët e fushatës elektorale të zotit Sanders thonë se senatori do të rishqyrtojë fushatën e tij duke dialoguar me mbështetësit. Njofton për më shumë korrespondenti i Zërit të Amerikës, Jim Malone. Kandidati demokrat për president Joe Biden iu afrua edhe më shumë nominimit të Partisë Demokrate. Ai gjithashtu u mundua të qetësojë votuesit amerikanë për sa i përket kërcënimit nga koronavirusi. “”, tha zoti Biden. Edhe Senatori Bernie Sanders u fokusua tek pandemia e koronavirusit, por nuk foli shumë për rezultatet e votimeve paraprake të së martës, kur ai i humbi të tre shtetet ku votohej. , tha zoti Sanders. Zoti Biden fitoi të martën në shtetet Arizona, Florida dhe Illinois, në këto votime paraprake të lëna në hije nga pandemia e koronavirusit. Votuesi nga shteti Illinois, Dave Klawon, mbështeti zotin Sanders. , thotë ai. Zoti Biden ndërroi kursin e fushatës së tij me fitoren në Karolinën e Jugut, më pak se tre javë më parë. , thotë Jim Kessler, i organizatës “Third Way”. Demokratët tani duhet të fokusohen tek bashkimi i partisë, nëse shpresojnë të mundin Donald Trump-in nëntorin e ardhshëm. , thotë Larry Sabato, i Universitetit të Virxhinias. Disa zgjedhje paraprake janë shtyrë për shkak të rrezikut nga korona virusi. Disa shtete amerikane po shqyrtojnë mundësinë e dërgimit të votave me postë.",Ish-Nënpresidenti fitoi në të treja shtetet amerikane ku u zhvilluan zgjedhje paraprake këtë të martë
"Patriarku i Kishës Ortodokse Serbe, Porfirij bëri të ditur sot në Shkup se Sinodi i Shenjtë i Kishës Serbe ka vendosur ta njohë autoqefalinë e Kishës Ortodokse Maqedonse (KOM)– Aqipeshkvia e Ohrit. Patriarku Porfirij e bëri njoftimin gjatë një liturgjie të përbashkët me patriarkun maqedonas në Kishën “Shën Klimenti i Ohrit” në Shkup. Patriarku serb Porfirij tha se Kuvendi i Kishës serbe njëzëri vendosi t’i përgjigjej pozitivisht lutjes së Kishës Ortodokse Maqedonase – Kryepeshkopata e Ohrit për bekimin dhe njohjen e autoqefalisë së saj. Ai bëri të ditur se do të ketë shpallje solemne të aktit zyrtar që do të organizohet së bashku me klerin maqedonas dhe më pas të gjitha kishave ortodokse do t’u bëhet thirrje që ta njohin autoqefalinë e Kishës ortodokse maqedonase – Kryepeshkopata e Ohrit. Lajmi u prit me gëzim nga besimtarët ortodoksë dhe kleri i kishës maqedonase. Vendimi i kishës serbe pasoi atë të Kreut të Patriarkanës Ikumenike së Stambollit, Bartolomeu para dy javësh për pranimin e Arqipeshkvisë së Ohrit në bashkësinë e kishave kanonike. Kisha maqedonase u shkëput nga Kisha ortodokse serbe në vitin 1967 deri sa dy republikat ishin pjesë e Jugosllavisë, por kisha serbe nuk e njohu pavarësinë dhe vazhdoi ta trajtojë nën juridiksionin e vetë kishën e vendit më të vogël fqinj. Edhe kishat tjera ortodokse nuk e njohën autoqefalinë e kishës së shkëputur maqedonase. Kjo e fundit e ndërroi emrin, përkatësisht e shtoi para pak vitesh atributin “Kryepeshkopata e Ohrit” për të zbutur qëndrimet e kishë serbe. Krerët shtetërorë maqedonas e kanë mirëpritur njoftimin për njohen e autoqefalisë, teksa i kanë uruar klerikët dhe besimtarët ortodoksë. Presidenti Stevo Pendarovski thekson se vendimi i Kishës serbe “do t’i kontribuojë ndreqjes së padrejtësive historike dhe ngritjes shpirtërore të Arqipeshkvisë së Ohrit”. Kryeministri Dimitar Kovaçevski i cili ndodhet në Itali, shkruan në një mesazh se “lajmi historik paraqet pjesën autentike të identitetit maqedonas”. Vendimi për njohjen e autoqefalisë vjen në një datë historike të shënuar nga Maqedonia e Veriut dhe Bullgaria. 24 maji njihet si dita e shenjtorëve Cirili dhe Metodi nga Ohri, që përhapën besimin ortodoks nëpër vendet sllave dhe si themelues të alfabetit të vjetër cirilik. Deri vonë, kisha serbe dhe ajo ruse kanë këmbëngulur që kisha maqedonase të kthehet nën autonominë e kishës serbe, ndërsa Bartolemeu, sipas njohësve të rrethanave kishtare, e sfidoi këtë politikë duke i dhënë fund izolimit dhjetravjeçar të kishës maqedonase. Analistët vlerësojnë se patriarku i ri serb Porfirije synon ta largojë kishën serbe nga ndikimi i kishës ruse, duke e shfaqur këtë me frenimin nga mbështetja e agresionit rus kundër Ukrainës, edhe përkundër popullaritetit që Rusia gëzon në mesin e popullit serb. Krerët shtetërorë në Shkup shpresojnë se Patriarku i Stambollit, Bartolemeu do ta nënshkruajë së shpejti Tomosin/dekretin mbi autoqefalinë e KOM - Arqipeshkvisë së Ohrit.","Vendimi i kishës serbe pasoi atë të Kreut të Patriarkanës së Stambollit, Bartolomeu para dy javësh për pranimin e Arqipeshkvisë së Ohrit në bashkësinë e kishave kanonike."
"Shtetet e Bashkuara po planifikojnë riorganizimin më gjithëpërfshirës, të forcave ushtarake që gjenden jashtë Amerikës, që prej Luftës së Koresë në vitin 1953. Në 16 gusht Presidenti Bush tha se në dhjetëvjeçarin e ardhshëm 60 deri në 70 mijë trupa ushtarake dhe rreth njëqind mijë pjestarë të familjeve ushtarake dhe punëtorë civilë, që tashmë janë të dislokuar jashtë vendit, do të rikthehen në Shtetet e Bashkuara. Por ky rikthim i personelit në Shtetet e Bashkuara, nuk është i vetmi qëllim i qeverisë amerikane. Qëllimi tjetër është forcimi i aleancave. Shtetet e Bashkuara do të vazhdojne të kenë një kontigjent forcash në Europë dhe do të forcojnë trupat që kanë në Azi, në mënyrë që të përballojnë sfidat e mëparshme dhe ato të reja si për shembull terrorizmin ndërkombëtar. Ky plan për pakësimin e trupave në rajonet e Europës, Azisë dhe të Gjirit Persik do të ndihmojë në përmirësimin e mardhënieve të Shteteve të Bashkuara me shtetet ku ndodhen bazat dhe me popullatat lokale. Më tepër se tre vjet më parë, Shtetet e Bashkuara filluan një rishikim të forcave ushtarake të dislokuara nëpër botë. Zyrtarët e administratës janë konsultuar me antarë të Kongresit amerikan si edhe me aleatët e miq të Shteteve të Bashkuara. Presidenti Bush tha se plani për riorganizimin e trupave mer parasysh sfidat që nxjerrin rreziqet e sotme dhe kërcënimet e ardhshme. “Gjatë dekadës së ardhshme ne do të dislokojmë një forcë më të lëvizshme dhe më elastike, gjë që do të thotë se do të kemi më shumë trupa të dislokuara në vend. Disa nga trupat do të dislokohen në zona të reja ku të jenë në gjendje t’u përgjigjen me shpejtësi kërcënimeve të papritura. Ky plan do të kursejë fonde ndërkohë që ne konsolidojmë dhe mbyllim bazat jashtë vendit të cilat nuk nevojiten më në përballjen e rreziqeve të kohës sonë dhe për mbrojtjen e paqes.” “Bota ka ndryshuar jashtëzakonisht - tha Presidenti Bush, - dhe qëndrimi i forcave ushtarake të Shteteve të Bashkuara duhet të ndryshojë me të, në mënyrë që të jemi më efikasë për të treguar fuqinë tonë dhe për të përhapur lirinë dhe paqen.” //ze//",Bush: Plani do të ndihmojë në përballimin e rreziqeve të kohës sonë dhe në mbrojtjen e paqes
"Dhjetëra mijëra njerëz protestuan të martën mbrëma në Barcelonë kundër ndalimit të dy udhëheqësve separatistë të Katalonjës nga qeveria spanjolle. Protestuesit bënë thirrje për lirimin e Jordi Sanchezit dhe Jordi Cuixart-it, të cilët akuzohen për nxitje të dhunës në një marshimin pro-pavarësisë muajin e kaluar. Rreth pesëdhjetë ligjvënës spanjollë dhe katalonjas sot në parlamentin e Spanjës kërkuan lirimin e udhëheqësve të ndaluar. Ndërkohë, Kryeministri i Spanjës, Mariano Rajoy i bëri thirrje udhëheqësit të Katalonjës, Carles Puigdemont që të veprojë me përgjegjësi në lidhje me afatin që i ka dhënë Madridi që të tërheqë vendimin për shpallje të pavarësisë nga Spanja. Rreth pesëdhjetë ligjvënës spanjollë dhe katalonjas protestuan sot në Parlamentin e Spanjës, duke mbajtur fotografi të udhëheqësve katalonjas të ndaluar nga autoritetet. Në protestën që zgjati vetëm 15 sekonda, ligjvënësit kërkuan lirimin e menjëhershëm të Jordi Sanchez-it dhe Jordi Cuixart-it, udhëheqës të organizatës “Asambleja Kombëtare e Katalonjës” dhe “Përzierja Kulturore”, të cilët akuzohen për nxitje të dhunës dhe kryengritje. Ndalimi i tyre dje shkaktoi protesta në Katalonjë, ku bëhej thirrje për heqjen e akuzës për kryengritje dhe lirimin e tyre të menjëhershëm. thotë protestuesja Emilia Dominguez. Më parë të martën, gjykata më e lartë e Spanjës vendosi se referendumi i Katalonjës për pavarësi ishte e paligjshme, duke thënë se ligji rajonal në të cilën mbështet votimi shkel kushtetutën e Spanjës. Spanja i ka dhënë afat Katalonjës deri të enjten që të tërhiqet nga çdo lëvizje që ka bërë për t'u ndarë ose do të përballet me kontrollin e drejtpërdrejtë nga Madridi. Kryeministri i Spanjës, Mariano Rajoy sot i bëri thirrje udhëheqësit të Katalonjës që të veprojë “me përgjegjësi” ndaj këtij afati. tha sot Kryeministri Mariano Rajoy. Katalonja, rajoni më i begatë i Spanjës, ka gjuhën dhe kulturën e saj unike dhe është thellësisht e ndarë në lidhje me pavarësinë.","Ndërkohë, Kryeministri spanjoll i kërkoi udhëheqësit të Katalonjës që të veprojë me përgjëgjësi në lidhje me afatin e së enjtes për sqarimin e qëndrimit të tyre për pavarësinë"
